<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="nl" lang="nl">
  <head>
    <meta http-equiv="Content-Type" content="text/html;charset=UTF-8" />
    <meta http-equiv="Content-Style-Type" content="text/css" />
    <title>
      The Project Gutenberg eBook of Een Delftshavensche Kwajongen, by Pieter Louwerse.
    </title>
    <link rel="coverpage" href="images/cover.jpg" />
    <style type="text/css">

body {
    margin-left: 10%;
    margin-right: 10%;
}

    h1,h2,h3,h4,h5,h6 {
    text-align: center; /* all headings centered */
    clear: both;
}

.xxsmall{font-size:50%;}
.fsize70{font-size:70%;}
.fsize130{font-size:130%;}
.fsize200{font-size:200%;}
.fsize250{font-size:250%;}

.space-above{margin-top: 5em;}

p {
    margin-top: .51em;
    text-align: justify;
    margin-bottom: .49em;
}

hr {
    width: 33%;
    margin-top: 2em;
    margin-bottom: 2em;
    margin-left: 33.5%;
    margin-right: 33.5%;
    clear: both;
}

hr.tb   {
    width: 45%;
    margin-left: 27.5%;
    margin-right: 27.5%;
}
hr.chap {
    width: 65%;
    margin-left: 17.5%;
    margin-right: 17.5%;
}
hr.r10 {
    width: 10%;
    margin-left: 45%;
    margin-right: 45%;
    margin-top: 1.5em;
    margin-bottom: 1.5em;
}

table {
    margin-left: auto;
    margin-right: auto;
}

    .tdl      {text-align: left;}
    .tdr      {text-align: right;}
    .tdc      {text-align: center;}

.pagenum {
    position: absolute;
    left: 92%;
    font-size: smaller;
    text-align: right;
    text-indent: 0em;
} /* page numbers */

img.cap { float:left;
        margin: 0 0.5em 0 0;
        position:relative; }

p.cap_1 { text-indent: -.4em; }
div.drop p { margin-bottom:0; }
div.drop p:first-letter { font-size: 0; }

@media handheld
{
  img.cap {
    display: none;
    visibility: hidden;
  }
  p.cap_1{
    padding-right: 0em;
    margin-left: 0em;
    text-indent: 0em;
    display: block;
  }
}

.blockquote {
    margin-left: 5%;
    margin-right: 10%;
}

.center   {text-align: center;}

.right   {text-align: right;}

.smcap    {font-variant: small-caps;}

.gesperrt
{
    letter-spacing: 0.2em;
    margin-right: -0.2em;
    font-style: normal;
}

.caption  {font-weight: bold;}

/* Images */
.figcenter   {
    margin: auto;
    text-align: center;
}

/* Footnotes */
.footnote         {margin-left: 10%; margin-right: 10%; font-size: 0.9em;}

.footnote .label  {position: absolute; right: 84%; text-align: right;}

.fnanchor {
    vertical-align: super;
    font-size: .8em;
    text-decoration:
    none;
}

/* Poetry */
.poem {
    margin-left:10%;
    margin-right:10%;
    text-align: left;
}

.poem br {display: none;}

.poem .stanza {margin: 1em 0em 1em 0em;}

.poem span.i0     {display: block; margin-left: 0em; padding-left: 3em; text-indent: -3em;}
.poem span.i14     {display: block; margin-left: 7em; padding-left: 3em; text-indent: -3em;}
.poem span.i2     {display: block; margin-left: 1em; padding-left: 3em; text-indent: -3em;}
.poem span.i4     {display: block; margin-left: 2em; padding-left: 3em; text-indent: -3em;}
.poem span.i30     {display: block; margin-left: 15em; padding-left: 3em; text-indent: -3em;}

/* Transcriber’s notes */
.transnote {background-color: #E6E6FA;
    color: black;
     font-size:smaller;
     padding:0.5em;
     margin-bottom:5em;
     font-family:sans-serif, serif;
}

.break-before {
 page-break-before: always;
}

.indent30     {margin-left: 15em;}
    </style>
  </head>

<body>
<div>*** START OF THE PROJECT GUTENBERG EBOOK 43560 ***</div>

<div class="transnote">
<h2>Opmerkingen van de bewerker:</h2>
<p>De spelling in het origineel is behouden, ook waar deze inconsistent is. Twee
uitzonderingen zijn gemaakt: "Hein" op bladz. 110 is veranderd in "Heyn" en
"lalei" op bladz. 206 is veranderd in "lakei".<br />
Fouten in de interpunctie zijn stilzwijgend verbeterd.<br />
Soms wordt binnen een citaat nog een citaat aangehaald. Als het einde
van deze beide citaten op hetzelfde punt valt, wordt slechts één ”
gebruikt.<br />
Op bladzijde 109 heeft Annetje (de vrouw van Piet Heyn) een zus, op bladzijde 110
niet.<br />
Afgebroken woorden aan het einde van de regel zijn stilzwijgend hersteld.<br />
De figuren zijn gepositioneerd bij de tekst die ze illustreren.</p>
</div>

<p><span class="pagenum"><a name="Page_i" id="Page_i">[i]</a></span></p>

<div class="figcenter break-before">
<img src="images/cover.jpg" height="800" alt="Kaft: Een Delftshavensche Kwajongen" />
</div>

<p><span class="pagenum"><a name="Page_ii" id="Page_ii">[ii]</a></span></p>

<h1 class="space-above">
EEN DELFTSHAVENSCHE KWAJONGEN<br />

<span class="xxsmall">OF HET LEVEN VAN</span><br />

<small>LUITENANT-ADMIRAAL PIET HEYN.</small></h1>

<hr class="chap space-above" />

<p><span class="pagenum"><a name="Page_iii" id="Page_iii">[iii]</a></span></p>


<p class="center space-above">
<span class="fsize130">EEN</span><br />
<span class="fsize250">Delftshavensche Kwajongen</span><br />
<br />
<span class="fsize70">OF HET LEVEN VAN</span><br />
<br />
<span class="fsize130"><b>Luitenant-Admiraal Piet Heyn.</b></span></p>
<hr class="r10" />
<p class="center">
<b>Geschiedkundig verhaal voor oud en jong Nederland</b><br />
<br />
<span class="fsize70">DOOR</span><br />
<br />
<span class="fsize200">P. LOUWERSE.</span></p>
<hr class="r10" />
<p class="center">
Derde, verbeterde druk.</p>
<hr class="r10" />
<p class="center">
<b>Geïllustreerd</b>.</p>
<div class="figcenter">
<img src="images/decoration.png" width="150" alt="Decoratieve lijn" />
</div>
<p class="center">
LEIDEN.&mdash;A. W. SIJTHOFF.
</p>

<p><span class="pagenum"><a name="Page_iv" id="Page_iv">[iv]</a></span></p>

<div class="poem space-above"><div class="stanza">
<span class="i0">„De vreeze van de zee,</span><br />
<span class="i4">de schrik van ’t trotsche Spanje,</span><br />
<span class="i0">Eene eere van ons land,</span><br />
<span class="i4">en sterkte van Oranje,</span><br />
<span class="i0">Die, waar hij kwam of voer,</span><br />
<span class="i4">de vreeze met zich bracht,</span><br />
<span class="i0">Die, waar hij vocht of streed,</span><br />
<span class="i4">vernielde ’s vijands macht.”</span>
</div></div>

<p class="indent30">
(<span class="smcap">Adrianus Hofferus.</span>)
</p>

<hr class="chap" />

<p><span class="pagenum"><a name="Page_v" id="Page_v">[v]</a></span></p>




<h2><a name="VOORBERICHT" id="VOORBERICHT">VOORBERICHT.</a></h2>


<p>„Omtrent den inhoud van dit boekje kan ik kort zijn. De
heer <span class="smcap">A. J. van der Aa</span> zegt in zijn <em class="gesperrt">Biographisch Woordenboek
der Nederlanden</em>, van Piet Heyn sprekende:
„Evenals van de meeste onzer Zeehelden is er omtrent zijne
afkomst, jeugd en jongelingsjaren niets bekend.”&mdash;Ik kon
dus niets anders doen dan gebruik maken van overleveringen,
die omtrent hem in omloop zijn, en voor het overige mijn’
held tot 1623, wanneer hij als Vice-Admiraal indienst der
W. I. Compagnie trad, doen leven in de gebeurtenissen van
zijn tijd. Dat hij hieraan een wakker aandeel genomen heeft,
valt wel niet te betwijfelen, doch van die gebeurtenissen
zondere men uit de twisten tusschen de Remonstranten en
Contra-Remonstranten. De meeste zeelieden waren Contra-Remonstrantsch,
doch bemoeiden zich niet met die kerkelijke
geschillen. Ze geloofden, wat ze als kind geleerd hadden,
leerden varen en waren aan den wal vreemd aan elke partij.&mdash;Voor
een deel vond ik de gebeurtenissen in dit boekje vermeld,
in eene historische plaatsbeschrijving van Delftshaven.&mdash;De<span class="pagenum"><a name="Page_vi" id="Page_vi">[vi]</a></span>
jeugd van Piet Heyn moge dan ook tot de verdichting
behooren, aan de geschiedenis van Delftshaven bleef ik getrouw.
Moge dit werkje de lezers vinden, die ik mij voorgesteld heb.”</p>

<p>Tot zoover het slot van de voorrede van den tweeden druk.
Bij dezen derden druk voeg ik slechts den wensch, dat de
vermeerdering en verbetering van den inhoud en bovenal dat
de wijze van illustreering het werkje ten goede moge komen
en dat het weer de lezers en lezeressen vinde, die ik mij
zoo gaarne voorstel.</p>

<p><span class="smcap">Den Haag.</span></p>
<p class="right">P. LOUWERSE.</p>

<hr class="chap" />

<p><span class="pagenum"><a name="Page_vii" id="Page_vii">[vii]</a></span></p>




<h2 class="break-before"><a name="INHOUD" id="INHOUD">INHOUD.</a></h2>


<table border="0" cellpadding="4" cellspacing="0" class="center" summary="inhoud">
<tr><th>&nbsp;</th><th class="tdr">Bladz.</th></tr>
<tr><td colspan="2" class="tdc"><a href="#EERSTE_HOOFDSTUK">Eerste Hoofdstuk.</a></td></tr>
<tr><td class="tdl">Vuistensoep tot avondeten</td><td class="tdr">1</td></tr>
<tr><td colspan="2" class="tdc"><a href="#TWEEDE_HOOFDSTUK">Tweede Hoofdstuk.</a></td></tr>
<tr><td class="tdl">De Moeder bidt</td><td align="right">21</td></tr>
<tr><td colspan="2" class="tdc"><a href="#DERDE_HOOFDSTUK">Derde Hoofdstuk.</a></td></tr>
<tr><td class="tdl">Moeder heeft gedroomd</td><td class="tdr">33</td></tr>
<tr><td colspan="2" class="tdc"><a href="#VIERDE_HOOFDSTUK">Vierde Hoofdstuk.</a></td></tr>
<tr><td class="tdl">Het muist graag, wat van katten komt</td><td class="tdr">46</td></tr>
<tr><td colspan="2" class="tdc"><a href="#VIJFDE_HOOFDSTUK">Vijfde Hoofdstuk.</a></td></tr>
<tr><td class="tdl">Onder Moeders gebed naar zee</td><td class="tdr">57</td></tr>
<tr><td colspan="2" class="tdc"><a href="#ZESDE_HOOFDSTUK">Zesde Hoofdstuk.</a></td></tr>
<tr><td class="tdl">Geketend en het hoofd geschoren</td><td class="tdr">65</td></tr>
<tr><td colspan="2" class="tdc"><a href="#ZEVENDE_HOOFDSTUK">Zevende Hoofdstuk.</a></td></tr>
<tr><td class="tdl">Pieter heeft weer stoppeltjes</td><td class="tdr">77</td></tr>
<tr><td colspan="2" class="tdc"><a href="#ACHTSTE_HOOFDSTUK">Achtste Hoofdstuk.</a></td></tr>
<tr><td class="tdl">Wat oorlog is</td><td class="tdr">88</td></tr>
<tr><td colspan="2" class="tdc"><a href="#NEGENDE_HOOFDSTUK">Negende Hoofdstuk.</a></td></tr>
<tr><td class="tdl">Mensch of tijger?</td><td class="tdr">98</td></tr>
<tr><td colspan="2" class="tdc"><a href="#TIENDE_HOOFDSTUK">Tiende Hoofdstuk.</a></td></tr>
<tr><td class="tdl">Een heele profeet</td><td class="tdr">108</td></tr>
<tr><td colspan="2" class="tdc"><a href="#ELFDE_HOOFDSTUK">Elfde Hoofdstuk.</a></td></tr>
<tr><td class="tdl"><span class="pagenum"><a name="Page_viii" id="Page_viii">[viii]</a></span>Vooruit! Vooruit!</td><td class="tdr">119</td></tr>
<tr><td colspan="2" class="tdc"><a href="#TWAALFDE_HOOFDSTUK">Twaalfde Hoofdstuk.</a></td></tr>
<tr><td class="tdl">Het landje van Schep-op</td><td class="tdr">131</td></tr>
<tr><td colspan="2" class="tdc"><a href="#DERTIENDE_HOOFDSTUK">Dertiende Hoofdstuk.</a></td></tr>
<tr><td class="tdl">Vader Heyn heeft het rekenen afgeleerd</td><td class="tdr">137</td></tr>
<tr><td colspan="2" class="tdc"><a href="#VEERTIENDE_HOOFDSTUK">Veertiende Hoofdstuk.</a></td></tr>
<tr><td class="tdl">„Slaet opten trommele”</td><td class="tdr">153</td></tr>
<tr><td colspan="2" class="tdc"><a href="#VIJFTIENDE_HOOFDSTUK">Vijftiende Hoofdstuk.</a></td></tr>
<tr><td class="tdl">Trompetter en Trompet</td><td class="tdr">167</td></tr>
<tr><td colspan="2" class="tdc"><a href="#ZESTIENDE_HOOFDSTUK">Zestiende Hoofdstuk.</a></td></tr>
<tr><td class="tdl">Een schipper heeft ook oogen</td><td class="tdr">179</td></tr>
<tr><td colspan="2" class="tdc"><a href="#ZEVENTIENDE_HOOFDSTUK">Zeventiende Hoofdstuk.</a></td></tr>
<tr><td class="tdl">Een pleistertje op de wonde</td><td class="tdr">191</td></tr>
<tr><td colspan="2" class="tdc"><a href="#ACHTTIENDE_HOOFDSTUK">Achttiende Hoofdstuk.</a></td></tr>
<tr><td class="tdl">Een roerganger om voor te knielen</td><td class="tdr">203</td></tr>
<tr><td colspan="2" class="tdc"><a href="#NEGENTIENDE_HOOFDSTUK">Negentiende Hoofdstuk.</a></td></tr>
<tr><td class="tdl">Een goed antwoord</td><td class="tdr">213</td></tr>
<tr><td colspan="2" class="tdc"><a href="#TWINTIGSTE_HOOFDSTUK">Twintigste Hoofdstuk.</a></td></tr>
<tr><td class="tdl">Spanje’s zilveren pols gevoeld</td><td class="tdr">220</td></tr>
<tr><td colspan="2" class="tdc"><a href="#EEN-EN-TWINTIGSTE_HOOFDSTUK">Een en Twintigste Hoofdstuk.</a></td></tr>
<tr><td class="tdl">Het avondschot is gevallen</td><td class="tdr">228</td></tr>
<tr><td class="tdl"><a href="#BESLUIT">Besluit</a></td><td class="tdr">242</td></tr>
</table>


<hr class="chap" />

<p><span class="pagenum"><a name="Page_1" id="Page_1">[1]</a></span></p>


<div class="center"><img class="figcenter break-before" src="images/illustration_03.jpg" width="550" alt="Decoratie" /></div>

<h2><a name="EERSTE_HOOFDSTUK" id="EERSTE_HOOFDSTUK">EERSTE HOOFDSTUK.</a><br />

<small>Vuistensoep tot avondeten.</small></h2>


<div class="drop">
<img src="images/illustration_04.jpg" alt="A" width="102" height="100" class="cap" />
<p class="cap_1">Al lang hadden de Delftenaars, die in het Graafschap
Holland en zelfs vrij ver er buiten een’ aanzienlijken
handel dreven in bier en boter, verlangend
uitgezien naar een’ waterweg, die de stad met de breede
Maas in verbinding zou stellen. Met geld en goede woorden
kon men toen bij de Graven van Holland nogal wat gedaan
krijgen. De Delftenaars beproefden dat bij den Graaf, die
Albrecht van Beieren heette, en het gelukte. Door een Grafelijken
voorrechtsbrief kreeg Delft vergunning om eene haven
naar de Maas te graven. Delft was dus eene havenstad geworden.
De haven liep met eene sluis in de rivier en het
spreekt bijna vanzelf, dat bij die sluis zich vele Delftenaren
metterwoon vestigden. Ruim twee eeuwen later, in 1631,
telde men er meer dan vijfhonderd huizen en daaronder zelfs
zeer aanzienlijke, die bewoond werden door kooplieden, die
een’ uitgebreiden handel dreven. Veertig jaar vroeger, in
1591 dus, was deze plaats niet zoo welvarend, want in de
eerste jaren van den Tachtigjarigen oorlog had ze zeer veel
geleden, nu eens door de Spanjaarden, dan door de Watergeuzen,
want waar het op vernielen en plunderen aankwam,
gaven die twee elkander geen krimp. Maar de eerste jaren
van dien bangen strijd waren voorbij. De Watergeuzen bestonden
onder dien naam niet meer en de Spanjaarden<span class="pagenum"><a name="Page_2" id="Page_2">[2]</a></span>
hadden in heel Holland niets meer voor hun zeggen, zoodat
die van Delftshaven al druk bezig waren zich van de geleden
oorlogsrampen te herstellen en de plaats weer in welvaart
toenam.</p></div>

<p>Die welvaart van Delft en Delftshaven maakte echter de
Rotterdammers jaloersch, zoodat de verhouding tusschen de
bewoners dier twee plaatsen niet zoo heel vriendschappelijk
was. Dat was vooral een kolfje naar de hand van de jongens,
die daardoor steeds in de gelegenheid waren om zich in de
kunst van oorlogvoeren te oefenen, en niet zelden was de
Maasdijk, die den verbindingsweg tusschen deze twee plaatsen
vormde, het tooneel van een’ veldslag tusschen jongens,
waarbij het meestal heel ruw en woest toeging. Van zulk
een’ jongens-veldslag willen wij getuigen zijn.</p>

<p>Het was de zevende Augustus van het jaar 1591 en het
liep tegen den avond. Het was dien dag drukkend heet geweest,
doch een onweder had de hitte aanmerkelijk doen
afnemen en de regen, die bij stroomen neergevallen was, had
den dijk, die niet bestraat was, niet veel beter dan onbegaanbaar
gemaakt. Wandelaars, die verkoeling zochten, waren er
dus niet te zien, en zij, die men zoo nu en dan nog eens
zag, waren door hunne bezigheden gedwongen, dien glibberigen
weg te betreden. Voor straatjongens is echter zulk een morsboel
geen beletsel om slag te leveren. Integendeel, ze vonden
het heerlijk, want ze waren er te vrijer door in hun doen en
laten. Dat schenen ook de bengels, die daar onder wild
geschreeuw met elkander aan het vechten waren, zoo te
meenen. Zoo op het oog waren het jongens van tusschen de
twaalf en zestien jaar oud, die elkander met steenen en
stukken hout gooiden, of met stokken en touwen, waarin
knoopen gelegd waren, elkander te lijf gingen. Hier en daar
zag men er ook twee al worstelend door de modderplassen
zich wentelen. Het was een tooneel vol ergerlijke ruwheid.</p>

<p>En dat had nogal plaats niettegenstaande Schout en Schepenen
bij advies van Burgemeesteren van Delft, eene publicatie
uitgevaardigd hadden waarbij verboden werd, dat de<span class="pagenum"><a name="Page_3" id="Page_3">[3]</a></span>
jongens van Delftshaven vochten met die van Rotterdam,
<i>„op poene</i> (boete) <i>dat sulcke rebelle jongers verbeuren sullen het
opperste Cleet, dat nobel man met de daed hem sal mogen uyttrecken
en ofnemen oft selve te mogen redimeeren<a name="FNanchor_1_1" id="FNanchor_1_1"></a><a href="#Footnote_1_1" class="fnanchor">[1]</a> met twee
pond van 40 g. en bij verwondinghe ofte mishandelinghe gevonnist
te worden tot discreet<a name="FNanchor_2_2" id="FNanchor_2_2"></a><a href="#Footnote_2_2" class="fnanchor">[2]</a> van Schepenen. Ende indien
soodanigh jongers ontloopen ofte nyet te becomen en ware zullen
de ouders daarvoor worden gevonnist.”</i></p>

<p>Ge ziet, dat er nogal krasse maatregelen genomen waren
om die kwajongens-liefhebberij te keer te gaan, en dat men
nu, trots die straffe bedreigingen, toch nog bijna op leven
en dood durfde vechten, moet wel toegeschreven worden aan
iets heel ergs, en eer we nu dit gevecht van naderbij bekijken,
willen we eerst samen eens onderzoeken, wat de
oorzaak ervan was. We gaan daarom een uur of drie terug
en stappen in de Groenendaal te Delftshaven, een klein,
onaanzienlijk gebouw binnen.</p>

<p>Op een houten vloer, die op balkjes en dus wat hooger
lag dan de steenen vloer van het vertrek, was eene vrij
groote houten kast getimmerd, die niet heel hoog, maar nogal
lang en tamelijk breed en van boven open was. Het best
valt zulk een ding te vergelijken met den katheder of het
spreekgestoelte waarin iemand voor eene vergadering eene
voordracht houdt. De kast hier genoemd was echter ruimer
en hij, die er plaats in nam, stond er niet in, maar zat er in.
In de kast, die we hier voor ons zien, zit een man met een
zeer streng voorkomen. Hij heeft eene veeren pen achter de
ooren en op een’ lessenaar, die boven op den bak is vastgehecht,
ligt een boek in perkamenten omslag. In de linkerhand
houdt de man een soort van potlepel, waarmee men
soep zou kunnen scheppen, als hij maar, als een gewone
lepel, hol uitgesneden was. Dat ding is evenwel niet gemaakt
om te scheppen; het dient alleen om de jongens, die daar<span class="pagenum"><a name="Page_4" id="Page_4">[4]</a></span>
aan onooglijke, groote tafels zitten te spelen, rekenen of
schrijven, in toom te houden. Ge begrijpt wel waar we zijn,
nietwaar? Wij zijn in de eerste en eenige school van Delftshaven,
en de man, die daar in zijne kast zit, is Meester
Jacob Zegers, die van de Regeering van Delft ten vorige jare
vergunning gekregen heeft, om ook talen te onderwijzen.</p>

<div class="figcenter">
<img src="images/illustration_05.jpg" width="550" alt="Twee „brave” jongens. (Bladz. 4.)" />
<div class="caption">Twee „brave” jongens. (Bladz. 4.)</div>
</div>

<p>Op eene der banken zitten twee „brave” jongens, schijnbaar
ijverig bezig, eene les over te schrijven. Als men evenwel
wat naderbij komt, ziet men, dat het met het lesschrijven
niet zoo heel hard vordert. Één van hen, Willem Adriaensz.
Blokmaker, wiens Vader diaken in de Gereformeerde kerk
is, is bezig met een mes in de tafel te snijden. Willem is
een kunstenaar in zijne soort; hij snijdt met diepe kerven,
die bijna aan de andere zijde van de plank uitkomen, eene
haringschuit. De ander, Jacob Pietersz. Heyn, doet alsof hij
schrijft, maar zet geen letter en fluistert, voor zich uitziende:
„Broer Piet komt vanavond weer thuis. Wist-je ’t al?”</p>

<p>„En komt hij dan weer op school?”</p>

<p>„Ja, dat kan-je zoo maar aan je hart voelen! Denk-je dat<span class="pagenum"><a name="Page_5" id="Page_5">[5]</a></span>
de Meester vergeten is, dat hij hem op een’ goeden dag van
school gestuurd heeft?”</p>

<p>„Dat is waar ook. Maar waarom heeft Meester hem weggestuurd?
Alvast niet voor zijne braafheid!”</p>

<p>„Alles behalve. Eigenlijk kon Pieter het wel eens wat al
te bont maken; want Meester Zegers is zoo kwaad niet.”</p>

<p>„Dat is te zeggen: hij gebruikt de plak toch nogal eens
en zijne slagen komen goed aan ook.”</p>

<p>„Nu ja, maar is het ooit onverdiend? Leggen wij het er
niet al te vaak op toe om hem boos te maken, en ons dan
van pret te verkneuteren over de vreemde gezichten, die hij
dan trekken kan? Dat is toch niet goed, weet-je!”</p>

<p>„Wat word-je vroom en braaf!”</p>

<p>„Zeg dat niet, maar wat waar is mag gezegd wezen.
Pieter zelf zegt, dat hij Meester zóó lang getergd heeft tot
hij bij het „kantoor”,&mdash;zoo noemde men dien lessenaar wel
eens,&mdash;moest komen om een’ slag met de plak te ontvangen.”</p>

<p>„En dien slag kreeg hij niet, hé?”</p>

<p>„Neen! Juist toen Meester de plak met kracht liet neerdalen,
trok Pieter de hand terug en Meester sloeg zijne eigen
knieschijf bijna stuk. De man gaf een’ luiden schreeuw van
pijn, ja, er zijn jongens, die gezien hebben, dat hem de tranen
uit de oogen sprongen. Zóó raak was het.”</p>

<p>„En Pieter?”</p>

<p>„Die liep de school uit, zoo vlug hij kon, doch toen wij
den volgenden morgen weer op onze plaatsen zaten,&mdash;Pieter
was stilletjes op straat gebleven,&mdash;schreef Meester
met groote letters op het zwarte bord dat Pieter Pieterszoon
Heyn van school gejaagd was.”</p>

<p>„En wat zeiden je Vader en Moeder ervan?”</p>

<p>„Moeder begon te schreien van verdriet, en Vader beproefde
Meester te bewegen om Pieter nog een jaar op school
te houden, maar dat was mis. Meester zeide: „Er moet een
voorbeeld gesteld worden, goede man! Uw oudste zal geen
voet meer in mijne school zetten, als ik niet wil, dat de
bengels er mij anders op den eenen of anderen dag uitzetten.<span class="pagenum"><a name="Page_6" id="Page_6">[6]</a></span>
Dat zou er van komen. Dus .... Piet moet maar zien, dat
hij den mast inklimt met wat hij kan en weet, en dat is
weinig genoeg. Dat is mijn laatste woord.”</p>

<p>Wat nu te doen? Moeder wilde dat Vader nog eens naar
Meester Zegers ging, en dat hij Pieter dwingen zou een’
knieval voor Meester te doen, maar hiervan wilde Vader
niets weten. Van een’ knieval voor iemand doen komt bij
zoo’n ouden Watergeus, als Vader is, nu heelemaal niets. Hij
zocht een plaatsje voor hem op eene Rotterdamsche schuit
om de riviervaart te leeren. Maar weet-je wat nu het geval
is?”</p>

<p>„Wel neen! Hoe zou ik dat kunnen weten?”</p>

<p>„Welnu, ik zal het je zeggen. Dicht bij de Schiedamsche
poort te Rotterdam woont een zwager van Meester Zegers.
Die man heeft twee jongens, die er achter gekomen zijn welk
eene poets Piet hun’ Oom gespeeld heeft. Ze willen hun’
Oom nu wreken, en telkens als Piet voorbijkomt, loopen
die jongens van Meesters zwager hem na en schelden hem
uit voor al wat leelijk is. Piet heeft den laatsten keer hun
ieder een’ opstopper gegeven, die zoo even raak was. Dat
is oorzaak, dat die twee jongens, ik weet zeker, dat het zoo
is, een tiental van hunne kameraads hebben overgehaald om
Piet, als hij weer voorbijkomt, een pak slaag te geven. Ze
zullen zich achter den dijk versteken en hem onverwachts
aanvallen!”</p>

<p>„Dat is gemeen; twaalf tegen één!”</p>

<p>„Zóó, dat zeg ik ook, en daarom heb ik er wat op bedacht.
We moeten Piet, die nergens van weet, helpen!”</p>

<p>„Dat is goed en wel; maar hoe?”</p>

<p>„Gauw gezegd. Ik ben te weten gekomen, dat de Rotterdammers,
bij de tweede bocht van den weg zich verbergen
zullen. Wij gaan naar de derde bocht, die er maar eenige
schreden van verwijderd is.”</p>

<p>„En dan slaan ze Piet in dien tusschentijd, dat hij geen
tien kan tellen!”</p>

<p>„Geen nood! Als Piet ziet, dat er zooveel zijn, dan zal<span class="pagenum"><a name="Page_7" id="Page_7">[7]</a></span>
hij het wel op een loopen zetten. Lichtelijk duurt het eene
minuut of wat, eer ze hem ingehaald hebben!”</p>

<p>„En dan?”</p>

<p>„Wel, dan komen wij uit onze hinderlaag en de Rotterdammers
staan dan netjes tusschen twee vuren. Wat zeg-je
van dat plan? Je gaat toch mee, is ’t niet?”</p>

<p>„Met onze beiden toch niet?”</p>

<p>„Ben-je mal? Mijne broêrs Simon en Cornelis gaan ook
mee; dat is gisteren al besloten. En vanmiddag heb ik het
aan Jan van Dominee Jansz. en Claes Adriaensz. eveneens
gevraagd. Die gaan ook mee, als jij en Jan Dirksz. niet
achterblijven.”</p>

<p>„Ik ga mee, en ik weet zeker, dat Klaas Bout en Herman
de Kruyt ook van de partij zijn. Met hoevelen zijn we dan?”</p>

<p>„Dan zijn we met ons ... ons ... met ons negenen!”</p>

<p>„Ei, dat is er nog drie minder dan de Rotterdammers!”</p>

<p>„Jawel, maar Piet is onze tiende man, en die telt er wel
voor drie! Al de jongens houden van Piet, en misschien gaan
er nog wel meer mee, als we het maar vragen!”</p>

<p>„Nu, goed, goed, ik ben je man! Een’ knuppel zal ik
onderweg wel opduiken. Wanneer moeten we bij de derde
bocht zijn?”</p>

<p>„Vroeger dan de Rotterdammers bij de tweede; ze konden
ons anders wel eens zien en dan was de kans verkeken. Om
kwart voor zeven gaat Piet uit Rotterdam. Wij moeten er
om zes uur zijn. Maar niet allemaal tegelijk, hoor, anders
ruikt Mijnheere van den Gerechte lont; wij worden binnengehouden
en Pieter krijgt zijne volle bekomst.”</p>

<p>Op dit oogenblik scheen Meester Zegers te twijfelen, of
die twee ijverige knapen op de achterbank, wel zooveel uitvoerden,
als ze den schijn aannamen, en daarom klonk het
op den gewonen stijven en plechtigen toon: „De jongelingen
van de achterbank staan van hunne zitplaatsen op en
naderen mij, opdat ik zien moge den arbeid hunner nijvere
handen!”</p>

<p>Misschien lacht ge om die uitdrukking en zegt ge, dat<span class="pagenum"><a name="Page_8" id="Page_8">[8]</a></span>
toch wel geen enkel onderwijzer zoo dwaas zal zijn om
tegenover schooljongens zulk eene bespottelijk deftige taal
te spreken.</p>

<p>Er bij geweest ben ik niet, doch waar is het, dat de schoolmeesters
zich toen dikwijls heel dwaas aanstelden, en om te
toonen, dat zij het wisten, maar al te vaak heel deftige
boekentaal spraken. Het kan zijn, dat Meester Zegers een
verstandig schoolmeester was, doch daar bijna al de schoolmeesters
toen zoo verwaand waren, tel ik hem maar bij de
dwazen. Een weinig meer weten dan ge nu weet van de
toenmalige scholen, zal u blijde doen zijn, dat uwe onderwijzers
heel andere menschen zijn.</p>

<p>Gelukkig hadden de knapen vóór hun gesprek inderdaad
ijverig gewerkt, zoodat ze met eene vermaning, gepaard met
een’ flinken draai om de ooren, die behoorde er zoo bij, naar
hunne zitplaatsen konden terugkeeren. Kort daarop ging de
school uit en hoorden de bewoners van de Groenendaal, dat
het halfvier was, hetgeen ze gewoon waren uit te drukken
met een: „Daar breken de gevangenen weer los; het is
halfvier!”</p>

<p>„Waar ga-je heen, jongens?” vroeg een uurtje later eene
vrouw in de Kerkhofsteeg aan hare drie zoons.</p>

<p>„Moeder, we gaan Pieter te gemoet!” antwoordde Jacob.</p>

<p>„Zoo, dat is vroeg genoeg! Zorgt maar dat je niet geplukt
en gehavend thuiskomt, zooals dat meer het geval is geweest,
anders zullen je Vader en ik je de metten lezen!
Verstaan?”</p>

<p>„Ja, Moeder!” mompelde het drietal, dat weldra de Kerkhofsteeg
uit en op den dijk naar Rotterdam was.</p>

<p>De drie broeders waren niet het eerst op de afgesproken
plaats: de derde bocht van den dijk van Rotterdam af. De
meesten waren al tegenwoordig, en toen Jacob een half
uurtje later wapenschouwing hield, bleek het, dat hij te bevelen
had over negen jongens, die met stokken gewapend
waren, en over vier, die zich van een’ goeden voorraad
steenen voorzien hadden. Jacob zelf, als Aanvoerder van de<span class="pagenum"><a name="Page_9" id="Page_9">[9]</a></span>
bende, had zich gewapend met een dik touw met zeven
knoopen erin. Stil bij elkander gezeten, trachtten ze den tijd,
die hun wel wat lang viel, te verdrijven met allerlei verhalen
omtrent de heldenfeiten, die ze reeds bedreven hadden,
of nog volbrengen zouden.</p>

<p>Juist met klokslag van zeven uren trad Pieter Pietersz.
Heyn, de schippersjongen, de Schiedamsche poort uit en
den dijk naar Delftshaven op. Pieter was een stoere, ik zou
haast zeggen, een pootige, jongen van ongeveer vijftien jaar.
De gezondheid lag op zijne volle, bruine wangen, en de wijze
waarop hij het hoofd droeg, deed genoeg zien, dat hij voor
geen klein gerucht vervaard en een echt baasje was. Dat kon
men trouwens ook wel aan zijne glinsterende oogen zien.
Het scheen hem zelfs niet te bevallen, dat de twee neefjes
van Meester Zegers hem niet naschreeuwden: „Delftshavensche
Kniebeuker!” Hij had zoo van zijne schuit af tot op
deze plaats loopen bedenken, hoe hij Govert en Steven hunne
volle bekomst geven zou. Hij had er al op bedacht, dat hij
onder het uitdeelen van krachtige vuistslagen roepen zou:
„Hier, Rotterdamsche Hongerlijders, hier heb-je van den
Delftshavenschen Kniebeuker boterhammen met knokkelworst
en vuistenvet!”&mdash;En nu, geen mensch te hooren! Maar wacht,
is het vandaag niet, dan morgen! Hunne boontjes lagen in de
week. Lang geborgen zou nog niet kwijtgescholden zijn.</p>

<p>Onder het fluiten van een lustig schippersdeuntje stapte
hij vroolijk verder. Wat gaf hij, op de keper beschouwd, ook
om die twee jongens? En was het eigenlijk toch geen eerenaam
voor hem: „Kniebeuker!”&mdash;Wel, voor geen schepel
met stuivers had hij dien slag op zijne hand willen hebben,
en hij, „Baas Bullepees van Plakkenburg”, hij kreeg hem op
zijne eigene knie! Gezien had hij het niet, want de waarheid
was dat hij zoo moest lachen dat hij niet durfde opkijken,
maar hij kon het zich zoo voorstellen welk een gezicht de
man moest gezet hebben! Want de slag was zoo even raak
geweest; hij klonk als eene klok door heel de school en toen
Meester: „Au!” schreeuwde, riepen al de jongens, alleen van<span class="pagenum"><a name="Page_10" id="Page_10">[10]</a></span>
den weeromstuit, nog veel harder: „Hê!” en „O!” Hij was
er bij al de jongens de held door geworden.</p>

<p>Dat „een held” met den eernaam van „Kniebeuker” zijn,
stemde hem vroolijk en deed hem al zingend of al fluitend
vergeten dat de dijk een ware modderpoel geworden was.
Wat gaf hij ook om modder of vuil! Hij was immers geen
fijn juffertje!&mdash;Een fijn juffertje, hij de zoon van een’
Watergeus! Ha ha! Daar moest een Geuzen-liedeken op gezongen
worden! Hij deed het, en luid galmend, wat hij „echt
mooi” noemde, van:</p>

<div class="poem"><div class="stanza">
<span class="i0">„Graef Maurits met een kloeck verstant,<br /></span>
<span class="i0">Een jonge vorst, vroom end vaillant,”<br /></span>
</div></div>

<p>had hij de eerste bocht van den dijk al achter den rug en
was hij bij de tweede.</p>

<p>„Rotterdam boven! Delftshaven onder!” klonk het eensklaps
achter en voor hem.</p>

<p>Pieter keek vreemd op; maar spoedig zag hij, waar de
wind vandaan kwam. Twaalf of veertien jongens met knuppels
gewapend, of met steenen in de handen, stonden op
den dijk en sneden hem den weg af. Govert en Steven
schenen de Aanvoerders te zijn.</p>

<p>„Rotterdam boven! Je komt niet levend voorbij, Delftshavensche
Kniebeuker!” schreeuwde Govert en drong met
zijn’ knuppel vooruit.</p>

<p>Met een’ enkelen oogopslag had Pieter gezien waar ergens
het zwakste punt was om er door te breken. Dat was langs
het kantje waar een dikke jongen met een’ vreeselijk grooten
knuppel stond. Pieter scheen hem terstond aan te zien, dat
hij alleen dáárom zulk een dik hout zwaaide en zoo verschrikkelijk
hard schreeuwde, omdat hij eigenlijk wat bang
uitgevallen was. Eer het dus te laat was, voorwaarts! Hij
nam een’ geduchten zijsprong, bons, tegen het lijf van den
dikzak, die met zijn’ balk of zijn’ heipaal, zooals ge dat wapen
noemen wilt, als een tonnetje van den dijk rolde, en in eene
tamelijk diepe sloot terecht kwam.</p>

<p><span class="pagenum"><a name="Page_11" id="Page_11">[11]</a></span></p>

<p>„Delftshaven boven!” schreeuwde Pieter en holde, door
twaalf vijanden gevolgd, den weg op naar huis. Eerst vloog
hem zijne muts van het hoofd, die door een’ der Rotterdammers
opgeraapt en, als zegeteeken, op een’ stok gestoken
werd. Toen verloor hij den zakdoek, waarmede hij
onder het loopen zich het zweet van het gelaat droogde.
Govert greep hem en bond dat doek, als een vaandel, aan
zijn’ knuppel.</p>

<p>Voorwaarts! Voorwaarts!</p>

<p>Pieter was een stugge looper; maar Govert en Steven
waren hem de baas. Nog een oogenblik slechts en men zou
hem ingehaald hebben.</p>

<p>Daar sloeg hij de derde bocht van den dijk om, en, alsof
het werk sprak, dat hij nu eens het lootje zou moeten leggen,&mdash;hij
struikelde.</p>

<p>„Hoezee! Hoezee! Slaat erop! Gevangen, Gevangen! Houdt
hem, den Delftshavenschen Kniebeuker!” joelden de Rotterdammers.</p>

<p>Maar Pieter was weer opgekrabbeld, en de knuppelslag
van Steven had zijn doel gemist.</p>

<p>Voorwaarts! Voorwaarts!</p>

<p>Daar waren al de aanvallers de derde bocht voorbij en....</p>

<p>„Delftshaven boven! Rotterdam onder!” klonk het op eenmaal
achter de Rotterdammers.</p>

<p>De Rotterdamsche helden bleven verschrikt staan, en toen
Govert het waagde achter zich te kijken, kreeg hij met het
knoopentouw van Jacob zulk een’ slag tegen de kuiten, dat
hij onderstboven tuimelde.</p>

<p>Snel als de wind ontnam Jacob zijn’ vijand het veroverde
vaandel, den bonten zakdoek van Pieter, die nu niet langer
vluchteling was; maar met de vuisten slagen uitdeelde, dat
een Engelschman, bokser van beroep, het hem niet verbeterd
zou hebben.</p>

<p>De Rotterdamsche jongens gaven evenwel ook niet zoo
gauw krimp, en Govert, die alweer opgestaan was, sloeg er
nu, bij gebrek aan een ander wapen, met de klomp op, en<span class="pagenum"><a name="Page_12" id="Page_12">[12]</a></span>
toen hij zag, dat zijne makkers begonnen te wijken, sprong
hij op Pieter los en onder het geschreeuw van: „Rotterdam
boven! Delftshaven onder!” wist hij de vluchtelingen weer
tot staan te brengen.</p>

<p>„Delftshaven boven! Rotterdam onder!” riep nu Willem
Adriaensz. Blokmaker en ontnam een’ der vijanden Pieters
muts, maar ten koste van een’ vuistslag, hem door Steven
van achter toegebracht.</p>

<p>Een oogenblik zelfs scheen het nu, alsof Jacob en zijne
makkers het onderspit zouden delven, doch zoodra zag Piet
dat niet, of hij maakte zich van Govert los, liep naar Jacob,
die gevallen was, ontnam dezen het knoopentouw, en „Hoezee!
Hoezee! Delftshaven boven, Rotterdam onder!” juichte
hij, want hij slingerde er drie zijner aanvallers tegelijk mede
van den dijk. Thans was de overwinning der Delftshavensche
knapen beslist, doch de blauwe oogen, de bloedneuzen, de
gescheurde en vreeselijk gehavende kleederen bewezen maar
al te zeer, dat de overwinning duur genoeg gekocht was.</p>

<p>„Geeft je over en legt de wapens af!” beval Pieter, die
wel eens gehoord had, dat in den oorlog een overwinnaar
dat altijd tot den overwonnene zeide, en toen Govert hieraan
schoorvoetend gehoor gaf, volgden zeven zijner makkers zijn
voorbeeld. Vier hadden het hazenpad gekozen, en de dikzak
was, zonder aan de vechtpartij verder deelgenomen te hebben,
met een nat pak naar huis gehold, zoo snel, als zijne korte
beentjes hem dit toelieten.</p>

<p>„Geen genade!” schreeuwde Jacob. „Ze moeten er vandaag
aan gelooven, die valsche Rotterdammers, die dertien tegen
één gaan vechten!”</p>

<p>Een paar zijner makkers riepen hem dit na, doch Pieter
plaatste zich voor de overwonnen knapen en zeide: „Hoort
eens, jongens! wij moeten er nu een speldje bij steken. De
Rotterdammers hebben mij lafhartig overvallen, dat is zoo,
want zóóveel tegen één, dat is geen partij. Maar dat ze
alével niet lafhartig zijn, dat is ons best aan te zien. Kijkt
maar naar mijn eigen blauw oog, mijn’ bloedneus en mijn<span class="pagenum"><a name="Page_13" id="Page_13">[13]</a></span>
gescheurd buis! We moesten wat anders doen. We moesten
voor goed vrede maken!”</p>

<p>„Neen, we willen geen’ vrede! Rotterdam onder! Delftshaven
boven!” riep Simon Heyn.</p>

<p>„Ei, broertje, je hebt goed schreeuwen! Zal jij voor mij
telkens langs den Schiedamschen dijk naar Rotterdam en
Delftshaven loopen en dan iederen keer groote kans hebben
op een pak slaag?”</p>

<p>Simon zweeg.</p>

<p>„Zie-je wel? Dat zou je ook liefst niet willen! En daar de
heele vechtpartij om mij begonnen is, zoo heb ik, geloof ik,
wel een eitje in het zakje te leggen, en zal aan mij het
woord zijn om te zeggen, wat ik nu wil en op staanden voet
voorstel. Het is dit. Ik wil eeuwigen vrede tusschen Delftshaven
en Rotterdam! Wie dat van ons óók wil, kome bij
me staan,” en zich de muts, die hij weer opgezet had, van
het hoofd nemend, hield hij deze onder het zeggen van:
„Vinger in den hoed, die meedoet!” zijn’ kameraads voor.</p>

<p>Op deze woorden kwamen al de Delftshavensche knapen,
hoewel de een vlugger dan de andere, bij Pieter staan en
staken,&mdash;het was zoo iets als een jongenseed,&mdash;hun’
vinger in de muts.</p>

<p>„Welnu, Govert, wat wil-je?” vroeg Pieter.</p>

<p>„Wij willen vrede, maar op ééne voorwaarde!” antwoordde
Govert.</p>

<p>„En deze is?”</p>

<p>„Dat je geen van allen ons meer lafaards noemt; want
dat dulden wij niet. We willen geen lafaards heeten!”</p>

<p>„Daar heb-je mijne hand erop, Govert! Ik zal nooit zeggen
dat je lafaards bent,” sprak Pieter.</p>

<p>„En wij zullen het ook niet weer doen!” riepen Pieters
makkers nu op hunne beurt.</p>

<p>„Top, dan is de vrede gesloten, en, als het een beetje
wil, dan worden we nog goede vrienden op den koop toe. Is
het niet, jongens?”</p>

<p>„’t Is goed,” zeiden er een paar, doch het kwam er toch<span class="pagenum"><a name="Page_14" id="Page_14">[14]</a></span>
uit, alsof ze wilden zeggen: „’t Is eene gedwongen fraaiigheid,
zie-je, en van dat „goede vrienden worden” zien we
nog niet zooveel!”</p>

<p>Onze Pieter zag dat wel, doch hij hield zich, alsof hij het
niet zag en, als hij in de plaats van de Rotterdammers
geweest was en ook zoo van laken gekregen had, zou hij
ook niet zoo gemakkelijk te vinden geweest zijn voor dat
„goede vrienden worden.” Toch wilde hij er een einde aan
maken en daarvoor zeî hij: „Best! De hand er op en dan
naar huis eer een „nobel” man komt om ons het „opperste
kleed” te ontnemen.”</p>

<p>Hij bekeek zijn gehavend matrozenbuisje en lachte, als een
boer die kiespijn heeft.</p>

<p>„Bijlo, daar zou die „nobel” man ook niet veel stuivers
voor in den lombard krijgen”, riep Steven, luid schaterend
van pret, en liet zijn buis zien waaruit de linkermouw gerukt
was en dat bovendien scheur op scheur had.</p>

<p>De jongens bleven nu niet langer meer bijeen en scheidden
als „bijna” goede vrienden.</p>

<p>„Delftshaven en Rotterdam boven!” riepen de Rotterdammers
toen ze een eind ver waren, en Pieters makkers niet
in beleefdheid onder willende doen, juichten terug: „Rotterdam
en Delftshaven boven!” Mooier kon het al niet.</p>

<p>Toen ze de buurt in het gezicht kregen, brak Simon het
stilzwijgen af en zeide: „Het is maar goed, dat we al een
goed pak beet hebben.”</p>

<p>„Waarom dat dan?” vroeg Claes Adriaensz.</p>

<p>„Wel, er staat voor ons allen thuis zeker een pannetje
te vuur. Moeder althans zal, als ze ziet hoe onze plunje
toegetakeld is, niet zoo heel vroolijk kijken; ze is niet van
de gemakkelijkste.”</p>

<p>Simon had gelijk. De Moeder van onze drie broeders was
eene zeer strenge vrouw, die met vaste hand de teugels van
gezag hield onder hare kinderen. Dat moest ook wel, want
haar man was soms weken aaneen niet thuis, en de kinderen
hadden het hard noodig, dat het lijntje strak gehouden werd,<span class="pagenum"><a name="Page_15" id="Page_15">[15]</a></span>
wilde ze niet, dat hare jongens tot deugnieten opgroeiden.
Lief had zij hen, zielslief zelfs, maar juist die liefde was het,
welke haar buitengewoon streng deed zijn. Ongelukkig begrepen
de kinderen dat niet altijd, en zoo kwam het, dat ze
hun’ Vader veel beter en aardiger vonden dan hunne Moeder.</p>

<p>Geen wonder dus, dat Jacob er nog op liet volgen: „Ja,
toen we weggingen zeide zij ons nog, dat we niet geplukt
en gehavend mochten thuiskomen. En hoe zien we er uit!
Ik ken Moeder te goed om niet te weten, wat ons wacht.”</p>

<p>„Stil,” sprak nu Pieter, „ik zal voorop gaan en het woord
doen. Ik zal haar alles vertellen, wat er gebeurd is, en dan
zal ze ons toch gelijk moeten geven, ja, en ik wed dat het
best afloopt. Ze zou toch wel niet willen, dat ze mij nu half
doodgeslagen thuisbrachten? Het is onze schuld niet!”</p>

<p>„Ja, eigenlijk wel,” liet Simon zich hooren. „Als jij op
school niet zulk een’ leelijken streek uitgehaald hadt, dan
zou er van dat alles niets gebeurd zijn, want Govert en
Steven hadden het toch maar opgenomen voor Meester Zegers,
weet-je, en dus....”</p>

<p>„Och, kom,” viel Pieter in, „daaraan valt niets meer te
veranderen. Dat is nu eenmaal gebeurd. In alle gevallen, ik
zal het woord doen en je straf overnemen. Ik heb een’ rug,
die nogal wat verdragen kan. Vooruit nu!”</p>

<p>Hiermede waren de overige knapen evenwel niet veel
gebaat, en ik geloof, om met Simon te spreken, dat er voor
al de andere jongeluî wel wat uit dat bewuste pannetje, dat
te vuur stond, uitgedeeld is geworden.</p>

<p>Het was reeds over acht uur toen de vier gebroeders het
nederige huisje in de Kerkhofsteeg binnentraden.</p>

<p>Met een’ oogwenk zag Moeder, hoewel het niet zoo heel
licht meer was, dat de kleedij van hare zoons erg gescheurd
was. De blauwe oogen en dikke neuzen liepen in het halfdonker
minder in het oog.</p>

<p>„Wel, wel, zijn de lieve jongens daar alle vier?” dus
begon ze. „En wat zien ze er netjes uit! Hoe zindelijk! Om
door een ringetje te halen!”</p>

<p><span class="pagenum"><a name="Page_16" id="Page_16">[16]</a></span></p>

<p>„Moeder,” sprak Pieter en deed een paar schreden voorwaarts,
„we zijn....”</p>

<p>„Deugnieten, straatbengels, robbedoezen en schavuiten, wil
je zeker zeggen. Houd dat maar binnen, want dat weet ik
wel zonder dat je het mij vertelt. Maar jij, die de oudste zijt
en ook de verstandigste moest wezen, gaat al de anderen in
straatschenderij voor. Zie-je er niet alle vier uit als bedelvolk,
dat in gescheurde en gehavende kleeren den boer afloopt om
aalmoezen te bedelen?”</p>

<p>„Maar, Moeder....”</p>

<p>„Wie zal al die kleeren herstellen? Heb je er geld voor?
Neen, Moeder is er goed voor! Jawel, Moeder zal heel maken,
wat jij vernielt, moedwillig vernielt! Fij, je bent de grootste
belhamels en liederlijkste deugnieten van heel Delftshaven.”</p>

<p>„Maar hoor dan toch, Moeder, ik....”</p>

<p>„Zwijg, Pieter, ik spreek en jij hebt te luisteren, jij en je
broeders! Ik zal je kleederen herstellen, hoor-je dat? Ik zal
het doen. Maar niet midden in den nacht om je den volgenden
dag weer wat toonbaar te maken. Ik geef aan zulke deugnieten
mijne nachtrust niet meer. Je trekt de bovenkleederen
vlug uit, gaat naar bed en blijft daar liggen vannacht, morgen,
overmorgen, zóó lang tot ik op mijn gemak en bij daglicht
de scheuren en winkelhaken dicht heb gemaakt. Dat zal je
straf zijn, want voor een pak slaag ben-je toch geen van
allen meer bang. Je rug is vereelt, geloof ik, vereelt net als
je consciëntie. Je bent me de lieverdjes wel! Komt er om!”</p>

<p>„Maar, Moeder, laat mij u dan toch vertellen, wat er
gebeurd is,” zeide Pieter.</p>

<p>„Ik wil je leugens niet aanhooren!” sprak Moeder.</p>

<p>„Moeder, zeg mij wanneer ik gelogen heb!” riep Pieter.</p>

<p>„Wanneer je gelogen hebt? Wanneer vraag-je, wanneer?
Duizend en een keeren op zijn minst! Wanneer? Welja,
wanneer?!”</p>

<p>Het scheen dat de goede vrouw, die wezenlijk niet zonder
er grond voor te hebben, erg verstoord was, wel een weinig
in de verlegenheid zat, toen Pieter zoo op den man af vroeg:<span class="pagenum"><a name="Page_17" id="Page_17">[17]</a></span>
„Wanneer heb ik gelogen, Moeder?” Ze had in hare drift
iets verweten, waarvan ze wist, dat het niet waar kon zijn.
Nog nooit had Pieter, om zich van straf vrij te pleiten, eene
leugen verzonnen; altijd was hij rond en open voor de waarheid
uitgekomen. Had niet zelfs buurvrouw, toen Piet aan Moeder
alles vertelde van wat er op school gebeurd was, en zichzelven
niet spaarde, vol verbazing de handen in elkander geslagen
en uitgeroepen: „Brutaal als de deur van het rasp- en spinhuis!
Hoe durft de gannef zoo iets vertellen?”</p>

<p>Maar Moeder, hoeveel leed het haar ook deed, dat dit met
Pieter gebeurd was, deed het bij al haar verdriet goed, dat
haar oudste zoo ’n „gannef” was, die niet loog, al wist
hij, dat hij met waarheid spreken zichzelven aan straf blootstelde.</p>

<p>Neen, neen, ze kende haar volkje, en ze wist, dat ze op
hare beurt Piet van iets beschuldigde, waaraan hij zich nooit
zou schuldig maken.</p>

<p>Misschien zou Pieter er nog op aangedrongen hebben, dat
zijne Moeder zeggen zou, wanneer hij gelogen had, als de
deur niet geopend was geworden en Vader Heyn zijne thuiskomst
met een „Hm, hm,” aangekondigd had.</p>

<p>Piet Heyn, de Vader, was een kranige vijftiger, die eenmaal
op de vloot der Watergeuzen met roem gediend had.
Kort na de inneming van Brielle was hij in Delftshaven
gekomen, had daar eerst voor de Spanjaarden, die, als ze
ergens de baas waren, allerlei baldadigheden pleegden, naar
Delft moeten vluchten, doch was later naar zijne geboorteplaats,
door hem nog wel eens als eene herinnering aan den
Watergeuzen-tijd „Achelous” genoemd, teruggekeerd, in gezelschap
van zijne tegenwoordige vrouw. Hij leefde hoogst eenvoudig
en verdiende, als visscher op de haringvloot, eene
spaarzame snede broods.</p>

<p>Dien bijnaam „Achelous” voor Delftshaven zal u zeker wel
onverstaanbaar voorkomen, en daarom wil ik er even wat
van zeggen.</p>

<p>De Achelous was eene rivier in Griekenland; tegenwoordig<span class="pagenum"><a name="Page_18" id="Page_18">[18]</a></span>
heet ze Aspropotamos, doch zooals het woord hier gebruikt
wordt, heeft het niets met deze rivier te maken.</p>

<p>Het is natuurlijk, dat de Watergeuzen, bij de vele vijanden
hier te lande, ook eenige vrienden hadden. Met dezen hielden
ze briefwisseling, en daar het best kon gebeuren, dat de Spanjaarden
op de eene of andere wijze in het bezit van zulk een’
brief konden komen, zoo hadden de Watergeuzen met hunne
vrienden afgesproken, aan bekende personen en plaatsen
andere namen te geven. Kwam nu zulk een brief in handen
van den vijand, dan had deze er niets aan, omdat hij zonder
sleutel niet weten kon, welke personen of plaatsen bedoeld
werden. Om een paar voorbeelden te noemen. Willem van
Oranje noemden ze: „<em class="gesperrt">Maarten Willemsz</em>”; de Koningin
van Engeland: „<em class="gesperrt">Hendrik Filips</em>”; Dillenburg: „<em class="gesperrt">Danzig</em>”;
Hamburg: „<em class="gesperrt">Heidelberg</em>”; Overijsel: „<em class="gesperrt">Tin</em>”; Gelderland:
„<em class="gesperrt">Staal</em>”; Holland: „<em class="gesperrt">Koper</em>”; Brielle „<em class="gesperrt">Vulcanus</em>”; Delft:
„<em class="gesperrt">Apollo</em>”, enz. Zoo heette Delftshaven in dat soort van
roovers- of dieventaal: „<em class="gesperrt">Achelous</em>”. Hoe ze aan die vreemde
namen kwamen, zou ik u niet durven zeggen, doch dat doet
dan ook minder tot de zaak af. Als we weten, dat het zoo
is, dan moeten we ons maar tevredenstellen. Keeren we nu
tot ons verhaal terug.</p>

<p>„Wat is hier aan de hand?” klonk Vaders vraag.</p>

<p>Moeder begon verslag te geven, doch daar ze Pieter niet
had laten uitspreken, zoo begrijpt ge wel, dat de goede ziel
de zaken al heel scheef voorstelde, zoodat Vader zeî: „Moeder,
ik begrijp er niets af. Laat Pieter ons zeggen hoe de vork in
den steel zit!”</p>

<div class="figcenter">
<img src="images/illustration_06.jpg" width="550" alt="Pieter gaf thans een getrouw verslag. (Bladz. 18)." />
<div class="caption">Pieter gaf thans een getrouw verslag. (Bladz. 18).</div>
</div>

<p>Pieter gaf thans een getrouw verslag van hetgeen er gebeurd
was, en Jacob vertelde hoe hij het aangelegd had om
te maken, dat broer Piet niet half doodgeslagen was thuis
gebracht.</p>

<p>Vader Heyn luisterde oplettend toe, en toen hij zoo ongeveer
alles wist, moest hij in zijn hart zijne zoons gelijk
geven; want al waren er eigenlijk geen Watergeuzen meer,
wie het eenmaal geweest was, hield er toch altijd wat van<span class="pagenum"><a name="Page_19" id="Page_19">[19]</a></span>
over. Hij zou, èn als jongen, èn als Watergeus, ook zoo
gedaan hebben, en ook trotsch geweest zijn, na zulk eene
kloppartij, een’ dergelijken eervollen vrede te sluiten.</p>

<p>„Nu, Vader, zal de mattenklopper dien bengels ook het
stof uit hunne buizen en hozen slaan?” vroeg Moeder, die
nog maar altijd niet toegeven wilde, dat hare zoons ditmaal
toch niet zoo heel veel schuld hadden.</p>

<p>Vader Heyn bleef bedaard staan en zweeg.</p>

<p>„Nu, Vader, wat zal het zijn?”</p>

<p>„Och, vrouw, daarop moet ik eerst eens slapen. Gaat
alvast dezen avond maar zonder eten naar bed, jongens!
Wie zooveel vuistensoep gegeten heeft, als jelui, is verzadigd
en heeft geen honger meer!” sprak Vader.</p>

<p>Hoewel de vier broeders meenden, en ook besten voelden,<span class="pagenum"><a name="Page_20" id="Page_20">[20]</a></span>
dat vuistensoep de maag wel hongerig, maar niet verzadigd
maakt, kropen ze maar stilletjes en zonder tegenpruttelen
het laddertje op naar den zolder, en gingen stil naar bed.
Ze begrepen wel, dat ze bij Vader nu maar niet moesten
aandringen op eenige verzachting van straf; want dan kon
het wel gebeuren, dat de mattenklopper op hunne ruggen
in werkelijken dienst gesteld werd. Ze trachtten dus in
het bed maar te vergeten, dat „vuistensoep” al heel slecht
voedt.</p>

<p>Vader en Moeder bleven, nadat de jongens naar boven
gegaan waren, eene heele poos zonder spreken zitten. Eindelijk
verveelde Moeder dit zwijgen, en daarom zeî ze op een’
eenigszins ontevreden toon: „Vader, Vader, als we voor de
ondeugende streken onzer kinderen geen schotje schieten,
dan zie ik hen nog eens op het schavot. Hoe kunt ge zoo
wezen? Zijt gij dan vergeten wat Dominee Jansz. verloopen
Zondag gezegd heeft: „Wie zijne kinderen liefheeft, spaart
de roede niet?”</p>

<p>„Ditmaal kan ik de jongens niet straffen, vrouw! Ze hebben
zich veel te wakker gedragen en ze waren in hun recht.
Hoe zou het je aangestaan hebben, als Pieter dood, of half
dood, thuis ware gebracht?”</p>

<p>Moeder zweeg, doch zeide eindelijk zuchtend: „Had ik
maar vier dochtertjes, inplaats van vier zoons, dan zou ik
niet zooveel angst uitstaan!”</p>

<p>Vader Heyn zag zijne verstoorde vrouw glimlachend aan
en zeide: „Ja, Moeder, jongens zijn jongens, dat is eene oude
waarheid. Maar troost-je, lieve ziel, en geloof maar, dat ze
al hard genoeg gestraft zijn met een „z’n genoegen gegeten
hebben aan vuistensoep.” Voor flinke, gezonde bengels is een
pak met den mattenklopper niet zulk eene groote straf, als
met eene ledige maag naar bed.”</p>

<p>Moeder zeide hierop niets, maar de bovenkleederen van
hare zoons nemende, begon ze die, trots hare bedreiging,
te verstellen, en bij nader inzien zag ze, dat ze toch niet
zoo gehavend waren, als het eerst wel geleek, zoodat een<span class="pagenum"><a name="Page_21" id="Page_21">[21]</a></span>
paar uurtjes later alles weer in orde was en ze kon gaan
slapen, na een’ dag van allerlei drukke bezigheden en
beslommeringen.</p>

<div class="footnote">

<p><a name="Footnote_1_1" id="Footnote_1_1"></a><a href="#FNanchor_1_1"><span class="label">[1]</span></a> Redimeeren = afkoopen.</p>

<p><a name="Footnote_2_2" id="Footnote_2_2"></a><a href="#FNanchor_2_2"><span class="label">[2]</span></a> Tot discreet = naar het oordeel.</p></div>




<hr class="chap" />
<h2><a name="TWEEDE_HOOFDSTUK" id="TWEEDE_HOOFDSTUK">TWEEDE HOOFDSTUK.</a><br />

<small>De Moeder bidt.</small></h2>


<p>De burgers van Delftshaven lagen rustig te slapen en
alleen de rotmeesters, of korporaals, zooals we nu zouden
zeggen, met hunne burgerwachten waren wakker, hoewel
ze voor het grootste deel stil in de wachthuizen zaten, en
het nauwlettend toezien, of er ook gevaren dreigden, bedaard
overlieten aan hunne makkers, die met een musket op den
schouder of eene hellebaard in den arm, op enkele plaatsen
heen en weer liepen, om op een’ volgenden rondgang door
de anderen afgelost te worden.</p>

<p>Na het onweder was het heet en drukkend gebleven en
een heete nacht volgde er op. Geen koeltje bracht verkwikking
aan. Langzamerhand evenwel verdwenen in het Zuiden
de sterren achter donkere wolken, die nu en dan bij het
schitterend licht van den bliksem duidelijk zichtbaar werden.
Er naderde andermaal een onweder, en in de verte hoorde
men reeds het gerommel van den donder. Nog vóór middernacht
brak de bui in al hare hevigheid boven de havenbuurt
los. Van op bed blijven liggen met onweder was geen sprake,
althans niet voor de gezonden. Alleen kleine kinderen en
zieken mochten blijven liggen, hoewel men toch zorgde, dat
dezen gekleed te bed lagen, of althans de kleederen bij de
hand hadden, als er door het hemelvuur eens brand ontstond.
Die voorzorgen waren niet zoo dwaas en op het platteland,
vooral op de eenzaam gelegen hofsteden, wordt dat oude
gebruik nog gevolgd. Bij eene boerderij behoort eene schuur,
die meestal van hout opgetrokken en met riet gedekt is,
zoodat bij brand de vlammen snel om zich heen grijpen,<span class="pagenum"><a name="Page_22" id="Page_22">[22]</a></span>
daar ze overal voedsel vinden. Tegenwoordig mogen er in de
steden, en ook in de kom van vele dorpen, geen houten
huizen met rieten of strooien daken gebouwd worden, doch
vroeger was dat heel anders, en zelfs midden in de steden
waren maar enkele woningen van steen opgetrokken en van
pannen- of leien daken voorzien. Bedenkt men nu nog, dat
er toen ook geen wet op de breedte van straten bestond, en
dat tal van straten zoo nauw waren, dat men geen kunstenmaker
in het springen moest zijn om uit zijn huis naar het
huis van den overkant te springen, dan begrijpt men dat in
die tijden, bij een’ brand, bijna heele steden in de asch
konden gelegd worden, alleen omdat zooveel huizen van hout
gebouwd en met riet gedekt waren, terwijl de straten niets
anders waren dan stegen en sloppen. En dat was niet het
eenige gevaar. Het grootste gevaar bestond daarin, dat de
brandbluschmiddelen zoo buitengewoon gebrekkig waren. Het
volk op straat gaf elkander emmers water aan, en deze
werden dan door mannen, die met ladders tegen die brandende
woningen stonden, in de vlammen gesmeten. Maar in
die nauwe stegen was ook geen ruimte genoeg om den helpers
en blusschers gelegenheid te geven om het bluschwerk goed
te verrichten. Daarom zorgde men, bij onweder, steeds gereed
te zijn om gekleed te kunnen vluchten met zijne beste
bezittingen.</p>

<p>Maar opstaan en zich geheel gekleed hebben was daarom
nog niet de deur uitgaan. Men ging bij nacht zoo goed als
nooit de deur uit, omdat het in de straten zoo donker was.
Wel was door de Regeering in heel enkele steden bevolen,
dat bij onweder, bij brand, bij hevigen storm of bij eene
doorbraak van den rivierdijk, alle menschen het blind van
een raam, dat op de straat uitzag, moesten openen, en dan
eene brandende kaars voor de ruiten zetten, doch als dat
bevolen was, werd thuisblijven nog noodzakelijker, omdat
door zulk eene kaars wel eens brand zou kunnen ontstaan.</p>

<p>Men kan er dus van verzekerd zijn, dat bij het rommelen
van den eersten donderslag bijna heel Delftshaven het bed<span class="pagenum"><a name="Page_23" id="Page_23">[23]</a></span>
verliet, licht opstak en zich aankleedde om dan zoo ver
mogelijk van den schoorsteen af in een hoekje te gaan zitten
tot de bui over was. Dat men bij onweder den schoorsteen
vreesde, was zoo dom niet, want de hoogste punten worden
immers door den bliksem het eerst van al getroffen?</p>

<p>Toen het onweder op het hevigst was, sloeg een bliksemstraal
in een huis aan de Westzijde van de Oude Haven in
de nabijheid van de Sluis. Eensklaps kwam er een uitschot
van wind, die naar het Noordwesten liep, en in een’ vliegenden
storm overging. De bewoners van dat huis waren vreeselijk
verschrikt, doch ze meenden, dat de bliksemstraal, die
door het raam het huis verlaten en eenige ruiten verbrijzeld
had, voor het overige niets had beschadigd.</p>

<p>„Ik geloof toch, dat het is, alsof er iets brandt!” zeide de
vrouw des huizes na een poosje.</p>

<p>„Dat is zeker nog de zwavelachtige stank van den lichtstraal,”
antwoordde de man.</p>

<p>Intusschen zaten de rotmeesters en hunne onderhebbende
manschappen in de wachthuizen, en zij, die op schildwacht
stonden of rondliepen, trachtten zich tegen den fellen hagel- en
regenslag te beschutten, zoodat ze ook niets zagen dan
dat, wat in hunne onmiddellijke nabijheid was. Zoo lang het
niet hagelde en regende, hadden enkele lieden het hoofd nog
al eens buiten de deur gestoken, doch nu wachtte ieder tot
het weer wat bedaard zoude zijn.</p>

<p>En op het kurkdroge rieten dak, van dat huis bij de Oude
Haven, kronkelden kleine vlammetjes zich langs de gebinten,
maakten eene opening in de nok, en de stormwind blies er
door. Hierdoor verbreidden zich de vlammetjes en zett’en
zich uit tot groote vlammen.</p>

<p>„Ruik je nu nóg niets?” vroeg de vrouw.</p>

<p>„Och, Moeder, stel-je toch gerust! Het is vast de zwavelstank
nog, die je in den neus zit!”</p>

<p>Een poosje stilte in huis.</p>

<p>Maar daar buiten loeide de wind, rommelden de donderslagen,
kletterde de hagel en plaste de regen.</p>

<p><span class="pagenum"><a name="Page_24" id="Page_24">[24]</a></span></p>

<p>Het was een ontzettend onweder.</p>

<p>Zelfs de Grootvader, die stokdoof was, en midden op den
vloer aan tafel zat, hoorde het en verklaarde, dat hij nog
nooit ofte nimmer zulk vreeselijk weer had bijgewoond.</p>

<p>„Man, de stank wordt erger! Hoor, daar kraakt wat!”
riep de vrouw.</p>

<p>De man, nog altijd even ongeloovig, antwoordde: „Het is
de storm, die het dak doet kraken!”</p>

<p>„Kijk, kijk, een lichtje!” schreeuwde hierop bijna op hetzelfde
oogenblik de Grootvader en wees naar boven.</p>

<p>Het waren de vlammen, die door de zoldering begonnen
te dringen.</p>

<p>„Brand! Brand!” gilde de vrouw.</p>

<p>„Brand! Brand!” kermde de oude man, die naar den bedstedehoek
strompelde om zijne kruk te halen.</p>

<p>Zeker, met zulk weer was het onder een beschuttend
afdakje of onder de luifel van een’ winkel de beste plaats
voor de nachtwakers om niet doornat te worden, maar hoe
de stormwind huilde en de regen bij stroomen neerplaste op
de slecht geplaveide straten, zoo nu en dan moest men er
zich toch even aan wagen en een kijkje nemen, anders verzuimde
men zijn’ plicht en&mdash;met de gestrenge Heeren van
den Magistraat viel niet te spotten.</p>

<p>Eén der twee nachtwakers, die het dichtst bij de Westzijde
van de Oude Haven waren toen de bui in al hare hevigheid
losbarstte, hadden zich gerept om onder de luifel van een’
winkelhuis te komen, waar ze tegen het weer voldoende
beschut waren.</p>

<p>„’t Is raak,” begon na een poosje zwijgens om eens uit
te huiveren één der twee.</p>

<p>„Ja, verschrikkelijk!” zeide de ander. „En het ziet er niet
naar uit, dat het gauw gedaan zal zijn. De lucht werkt van
alle kanten en het onweer is overal.”</p>

<p>„Ik geloof het ook. Kijk, daar links van je, dat flikkeren eens!”</p>

<p>„Dat is de weerspiegeling van het hemelvuur op de Maas!”</p>

<p>„Of op het water in de Haven!”</p>

<p><span class="pagenum"><a name="Page_25" id="Page_25">[25]</a></span></p>

<p>„Van allebeî wel, want enkel van het licht op de Maas
is het toch wel wat al te sterk en te aanhoudend.”</p>

<p>„Als het eens brand was!”</p>

<p>„Loop toch met je brand naar de Mookerheide! Hoe zou
er bij zulk een’ aanhoudenden stortregen brand kunnen komen?
Het vuur zou immers dadelijk uitgebluscht zijn, want brand
begint niet met eene groote vlam.”</p>

<p>„Daar heb-je gelijk aan, maar het had al een heel poosje
hard geönweerd eer het begon te regenen. Ik ben er niet
gerust op, maat! Dat licht daar ginder in dat dakraampje is
geen weerspiegeling van het hemelvuur op het water van de
Maas of de Haven. Ik moet er het mijne van hebben en
waag er een nat pak aan!”</p>

<p>„Ieder zijn’ meug! Ik blijf hier!”</p>

<p>De man, die achter bleef, had nu het droge plaatsje geheel
voor zich alleen en wilde het zich juist eens „lekker” maken,
toen hij zijn maat, die er op uit was om eens te kijken,
met luide stem: „Brand! Brand! Brand!” hoorde roepen.</p>

<p>Nu was de ander ook niet meer op zijne schuilplaats te
houden. Hij sprong te voorschijn en beiden liepen, wat ze
loopen konden, de een naar het wachthuis, en de ander naar
het huis, dat in brand stond. Het was dat, waar wij met de
bewoners al een vlammetje door den zolder zagen te voorschijn
komen. En terwijl daar allen in de weer waren en,
zooals dat gewoonlijk gaat, niemand recht wist, wat hij deed,
bonsde de nachtwacht met het uiteinde van den stok aan
den hellebaard op de deur, en schreeuwde uit alle macht:
„Brand! Brand! Red leven en goed! Brand! Brand!”</p>

<p>Zijn akelig geroep werd niet alleen gehoord door hen, die
waren in het huis, waarvan het heele dak reeds in brand
stond, maar het joeg ook de bewoners van de naastgelegen
woningen angst en schrik aan. Daar had men binnen nog niets
bemerkt, en toch werd het meer dan tijd, dat zij zich repten
om te redden, wat nog te redden was, want de wapperende,
zwalpende vlammen hadden hunne daken ook reeds in brand
gestoken.</p>

<p><span class="pagenum"><a name="Page_26" id="Page_26">[26]</a></span></p>

<p>En wat die ééne waker bij het brandende huis gedaan had,
dat deed de andere waker met al de mannen, die in het
wachthuis zoo in hun schik geweest waren, dat de bui losbrak,
als zij binnen zaten.</p>

<p>Bij: „Brand! Brand! Brand!” of „Water! Water! Water!”
was er geen sprake van om onder dak te blijven. Naar buiten
moesten ze om .... och, om niet veel anders te doen dan
vreeselijk lawaai maken, wat ze dan ook trouw deden. Dat
sloeg met de vuisten op de luiken, dat bonsde met de hellebaardstokken
op de deuren, dat schreeuwde om er schor van
te worden: „Brand! Brand!” Dat bracht heel het goede Delftshaven
van het eene punt der open buurt tot het andere, in rep
en roer, en in eene beweging, die aan razernij deed denken.</p>

<p>Wie geen gevaar liep, dat zijn eigen huisje in brand vloog,
omdat het van den wind lag, snelde te hulp. Maar hier was
bijna geen hulp te brengen. Er viel niet veel meer te doen
dan toe te zien, hoe jammer het was, dat verreweg de
meeste huizen met riet gedekt waren. Enkele pannendaken
stonden daar immers te midden van andere brandende huizen
nog ongeschonden, en boden langen tijd weerstand. Maar ten
laatste werden de vlammen te machtig en ook de steenen
daken bezweken.</p>

<p>Natuurlijk werd dat geroep van: „Brand! Brand!” ook
gehoord in het huisje in de Kerkhofsteeg, waar een paar
uren geleden vier jongens voor straf van bedreven kwaad met
eene maag, gevuld met vuistensoep, naar bed gezonden waren.</p>

<p>Ook deze jongens hadden, bij het uitbreken van het onweder
het bed moeten verlaten. Tijd om zich te kleeden hadden ze
niet noodig, want broeken en buizen waren beneden om door
Moeder weer „opgekalefaat” te worden, zooals Vader „verstellen”
gewoon was te noemen. Het bed uit, de kousen aan,
de muilen aangeschoten, de ladder af, daar waren ze beneden,
waar ze Moeder, die nog niet naar bed geweest was, juist
bezig zagen met een verschoten fluweelen lap op Pieters
bombazijnen broek te zetten.</p>

<p>„Trekt je goed aan, bengels! Het is weer klaar en ligt<span class="pagenum"><a name="Page_27" id="Page_27">[27]</a></span>
daar op een’ stoel,” zeide zij, terwijl de naald roef-roef door
het stevige en stugge bombazijn ging om er den fluweelen
lap aan vast te hechten. Den draad afgebeten, dan de broek
Pieter toegeworpen met een: „Trek aan, dan kan je weer
gaan vechten!” en&mdash;geluisterd naar het kletteren en rommelen
van den donder, het loeien en bulderen van den storm
en het neerplassen van den regen.</p>

<p>„Wat een weer! Wat een noodweer!” zuchtte Moeder, die
van de breede schoorsteenlijst den zwaren huisbijbel nam om,
bij het walmend licht der kleine vetkaars, een op het onweder
toepasselijken psalm te gaan lezen.</p>

<p>„Ja,” zeide Vader, „het is bijna even erg als in ’72 (1572)
toen we alweer op de Noordzee rondzwierven om Spanjolen
op te pikken.”</p>

<p>Die geschiedenis van dat onweer en dien storm op zee,
waarbij, volgens Vader, die zijne oude zeemanstermen niet
vergeten kon, wel vier schepen naar de „grondvergadering”
gingen, hadden de jongens hem al meer dan eens hooren
vertellen, maar zóó dikwijls kon hij dat niet doen, of met
alle aandacht luisterden zijne zoontjes naar dat verhaal. Vooral
nu zou het mooi zijn, waar de Natuur, die in opstand scheen,
aan de woorden dubbele kracht gaf, en reeds zett’en zij zich
om Vader van dat noodweer op zee te hooren vertellen, toen
Moeder zeide: „Ja, ja, man, dat weten we immers al lang.
Vertel het maar niet en luister liever naar wat ik je voorlees!”</p>

<p>En zonder af te wachten of Vader het goed vond, begon
ze te lezen: „De stemme des Heeren is op de wateren; de
Godt der eeren dondert. De stemme des Heeren is met kracht;
de stemme des Heeren is met de heerlickheyt. De stemme
des Heeren breekt de cederen, ja....”</p>

<p>„Brand! Brand! Brand!” klonk het in de verte van den
eenen kant.</p>

<p>„Brand! Brand! Brand!” hoorde men van den anderen
kant, maar nu dicht bij hunne deur.</p>

<p>Eerbied hadden ze allen, de Vader, de ruwe „zeebonk” en
de jongens, de echte schavuiten, voor het Woord. De Bijbel<span class="pagenum"><a name="Page_28" id="Page_28">[28]</a></span>
droeg toen bijna geen anderen naam dan het „Woord” en geen
hunner zou het ooit gewaagd hebben, om Moeder, als ze wat
uit dat „Woord” voorlas, in de rede te vallen. Wagen? Er
was geen wagen aan, heelemaal niet! De zilveren stem van
Moeder dwong tot luisteren. Ze dwong er ook toe, als ze
Vader belette te vertellen van dat noodweer in ’72 op zee!</p>

<p>Maar dat galmende, onheilspellende: „Brand! Brand! Brand!”
deed nu allen opeens opspringen en&mdash;het deed ook verstommen
het liefelijk geklank van Moedertjes zilveren klokje.</p>

<p>In een oogenblik waren allen opgesprongen en was jonge
Pieter aan de voordeur.</p>

<p>„Waar is de brand?” vroeg hij aan een’ brandwacht, die
met een paar emmers in de hand voorbijholde.</p>

<p>„Aan de Oude Haven!” was het antwoord.</p>

<p>Pieter naar binnen!</p>

<p>„Aan de Oude Haven, Vader, Moeder! Heel de lucht is
rood! Het is net of de wolken in brand staan!” riep hij,
binnenkomend, uit.</p>

<p>„Vrouw, ik ga zien of ik wat helpen kan,” sprak Vader.
„Geen der jongens er uit! Ze zouden meer in den weg loopen
dan helpen. En wie weet in het gedrang,&mdash;brandende balken,
die neervielen,&mdash;muren, die instorten,&mdash;heele bossen
brandend riet, die huizenver door den wind weggevoerd
worden!&mdash;Neen, neen, een groot mensch moet naar alle
kanten uitzien om geen gevaar te loopen zijn leven te verliezen,
hoeveel te meer dan een knaap. Dus, Moeder, zorg
dat de jongens binnen blijven!”</p>

<p>Het kwam er uit op een’ toon, die duidelijk genoeg zeide,
wat hij wilde, dat gebeuren zou.</p>

<p>Bons! De voordeur viel toe; Moeder was met hare kinderen
alleen.</p>

<p>Wat moest ze doen?</p>

<p>In huis blijven? Zou ze ook niet eens even, heel even aan
de deur kijken naar die wolken, die wel in brand leken te staan?</p>

<p>Waarom zou ze dat niet doen? Hoorde ze daar buiten niet de
stem van hare naaste buurvrouwen? Hoorde ze niet boven<span class="pagenum"><a name="Page_29" id="Page_29">[29]</a></span>
het loeien en bulderen van den wind, boven het ratelen en
kletteren van den donder, boven het neerplassen van den
regen uit, dat holle en gerekte geschreeuw van „Brand! Brand!”
en het „Bom! Bom! Bom!” van de zware torenklok?</p>

<p>Even, heel even buiten kijken en over de onderdeur heen
een paar woordjes met de buurvrouwen gewisseld.</p>

<p>Naar de buitendeur en&mdash;de jongens haar na.</p>

<p>„Hier moet je staan, bure, hier, dan kan je de vlammen
zien,” riep haar eene buurvrouw toe.</p>

<p>Moeder dacht niet aan de jongens, die achter haar stonden.
Ze stapte de straat over om bij buren de vlam te zien....</p>

<p>Klos-klos klos! achter haar.</p>

<p>Even omgekeken!</p>

<p>Het is haar oudste, het is Pieter, die, met de schoenen
maar los aan de voeten, de deur uit- en de steeg inloopt.</p>

<p>De anderen willen zijn voorbeeld volgen, maar Moeder laat
de buren naar de vlammen en de rood gekleurde lucht kijken,
springt naar hare deur, duwt de drie, die al op de stoep
staan, in de gang, en met een: „Naar binnen! Je Vader wil
niet, dat je er uit gaat! Wat kunnen jongskens bij zulk eene
gelegenheid anders doen dan iedereen in den weg loopen om
ten slotte nog een ongeluk te krijgen?” binnen.</p>

<p>Mokkend, tegenpruttelend, zooals alleen ontevreden jongens
dat kunnen, gaan ze met looden voetjes naar binnen en ze
hooren Moeder den bovengrendel voor de bovendeur schuiven.</p>

<p>Ze hooren meer, veel meer!</p>

<p>Regen, storm en onweder nemen toe!</p>

<p>Het geloop, geschreeuw, geraas en gejoel worden met elk
oogenblik als verdubbeld.</p>

<p>Daar buiten lijkt het wel Heksen-sabbat! Hu, Heksen-sabbat,
waarvan Vader zoo mooi vertellen kon, dat ze er des
nachts niet van slapen konden, omdat ze op den donkeren
zolder niets anders zagen dan heksen, afschuwelijk leelijke
vrouwmenschen, die op bezemstelen door de lucht vlogen,
of onhoorbaar op den zolder dansten.</p>

<p>Het wordt Jacob te machtig. Hij wipt op zijn houten zitbankje<span class="pagenum"><a name="Page_30" id="Page_30">[30]</a></span>
op en neer, alsof duizend naalden en spelden hem
prikjes geven.</p>

<p>„Zit dan toch stil, jongen,” zegt Moeder, die alweer den
Bijbel voor zich heeft om wat te gaan lezen. „Het licht
staat van je gewiemel te dansen.”</p>

<p>„Moeder, mag ik ook naar den brand gaan kijken?” vraagt
Jacob.</p>

<p>„Ik ook? Ik ook?” vragen de andere twee.</p>

<p>„Neen, hier blijven! Je Vader heeft het immers gezegd,
dat je niet op straat moogt! En hij heeft gelijk ook, groot
gelijk!”</p>

<p>Jacob pruttelt wat; Simon en Cornelis pruttelen mee.
Moeder begint te lezen, denzelfden psalm van zooeven, want
die past zoo bij dit vreeselijke weer.</p>

<p>„Een Psalm Davids. Hm-hm!”</p>

<p>Ze schraapt zich de keel. Er zit haar daar achterin wat
in den weg. Net eene prop, die slikken, spreken en ademhalen
belet, die aan de stem wat geeft, dat rauw krast.</p>

<p>Nog eens!</p>

<p>„Een Psalm Davids. Gevet den Heere, ghy kinderen der
machtigen, gevet den Heere eere ende sterckte. Gevet ... hm,
hm, hm... Gevet den Heere de eere sijns naems ... hm,
hm, hm, ... syns naems, ... hm, hm, hm, ... aenbiddet
den ... hm, hm, hm, ... aenbiddet, ... hm, hm, hm!...”</p>

<p>Het gaat niet! Die prop in de keel ook, die...</p>

<p>De Bijbel wordt dicht geslagen en op de schoorsteenlijst
gelegd.</p>

<p>Zes gloeiende, stralende, vonkenschietende oogen kijken
haar aan.</p>

<p>Zes ongeduldige voeten trippelen op den steenen vloer.</p>

<p>„Moeder, mogen we gaan? Mogen we?” vraagt Jacob weer.</p>

<p>„Neen, jongen, neen! Je mag niet!”</p>

<p>„En Pieter mocht wel,” bromt Jacob.</p>

<p>„Neen, jongens,” zegt Moeder, „Pieter mocht óók niet.
Hij is stil weggesnapt, de bengel!”</p>

<p>Jawel, zulk een bengel zouden ze dan nu op het oogenblik<span class="pagenum"><a name="Page_31" id="Page_31">[31]</a></span>
toch ook wel willen zijn. Moeder zeide altijd, dat
Pieter een kwajongen of een bengel was, en als het op
stuk van zaken aankwam, dan had hij toch steeds een
schreefje voor.</p>

<p>„Hij is de oudste,” was Moeder dan gewoon te zeggen.</p>

<p>De oudste? Jawel, Jacob was juist op den kop dertien
maanden jonger dan hij, en Simon wat meer dan twee jaar.
Dat „oudste” zijn beteekende dus zoo heel veel niet.</p>

<p>Zoo op deze wijze zaten de jongens weer onder elkander
te brommen.</p>

<p>En Moeder? Wat had zij toch tegen haar’ oudsten zoon,
dat zij hem altijd „kwajongen” of „bengel”, soms wel „luie
slampamper” noemde, en hem zoo dikwijls voorspelde, dat
dat hij voor galg en rad opgroeide?</p>

<p>Wat ze tegen hem had? Wel niets, heusch, ze had niets
tegen hem.</p>

<p>Eigenlijk hield ze juist van Pieter het meest. Hij leek,
zoo zeiden al de buren, het meest van al hare zoons op
haar’ Vader. En die Vader was een stil en vroom man
geweest. Zij had o, zoo veel, van hem gehouden! En nu hij
dood was, zou zij zoo graag willen, dat haar Pieter hem
niet alleen lichamelijk, maar ook geestelijk geleek. Dit laatste
liet veel te wenschen over. Pieter was in zijn doen en laten
van top tot teen zijn Vader. Daar zat wat in dien jongen,
dat een mensch aan die dolle Watergeuzen deed denken.
Niet dat zij veel van de Spanjaarden hield, lieve deugd, neen!
Spanjolen waren in haar oog niets anders dan kinderen van
den Booze. Maar zulk een Watergeus! Als haar man aan
het vertellen ging, wat hij op zee zoo al gedaan had, dan
wist zij zoo precies niet, wat ze zeggen moest. Dan begon
de goede ziel, die het liefst haar huis knap en netjes hield,
en voor het overige met alle menschen in vrede wilde leven,
als ze op Zon- en Feestdagen maar naar de kerk mocht om
naar Dominee Jansz.’ preeken te luisteren, te rillen en te
beven. Wilde zij zich eens een’ Spanjaard, een’ echten Spanjaard
voorstellen, dan kwam er een Watergeus, en wilde ze<span class="pagenum"><a name="Page_32" id="Page_32">[32]</a></span>
een’ Watergeus zien, dan stond er een Spanjaard, zoodat ze ten
laatste besloot met te zeggen: „Een Watergeus en een Spanjaard,
ik zeg maar, lieve menschen, het is zoo potje, zoo pannetje!”</p>

<p>En haar Pieter wilde zoo graag een Watergeus zijn! Ze
had zoo dikwijls gezien, dat zijne oogen glinsterden, als
twee kolen vuurs, als haar man van die dolle jacht op
Spaansche schepen en Spanjaarden vertelde. Altijd had ze
gehoopt, dat Pieter een stil bedrijf aan den wal zou kiezen.
Haar goede Vader was timmerman geweest, en in heel het
Gilde kon men geen knapper gezel vinden. Niets was op
hem aan te merken, op zijn werk niet en op zijn gedrag
niet. Zij had nog al zijn gereedschap, en de withouten
tafel, waaraan ze iederen dag zaten te eten, had hij gemaakt,
toen ze met Pieter Heyn zou gaan trouwen. Als
haar jongen, haar Pieter, toch eens timmerman werd, evenals
zijn Grootvader, dan....</p>

<p>Maar de knaap was begonnen met zich van school te
laten jagen, en was toen gaan varen. Een slecht begin om
een eerzaam timmerman te worden. Aan boord leert men
niet schaven, boren of timmeren. Aan boord leert men woest
en wild zijn;&mdash;aan boord leert men met alle gevaren spotten;&mdash;aan
boord leert men voor Watergeus, voor niets
anders dan Watergeus!</p>

<p>En daarover had ze nu zulk een verdriet! En daarom
was haar Pieter een „kwajongen”, een „bengel”, een „luie
slampamper”. Dat maakte zij zichzelve tenminste wel eens
was, en soms meende zij ook, dat ze er nu heelemaal
overheen was en onmogelijk veel van hem houden kon.</p>

<p>Dat trachtte ze nu in dezen vreeselijken nacht zichzelve
ook weer diets te maken, en zeker om te toonen hoe weinig
ze van dien wilden knaap hield, liep ze even naar de voordeur,
legde haar brandend hoofd tegen de koude, ijzeren
deurklink en stamelde: „O, goede God, mijn jongen, mijn
jongen! Neem hem in Uwe hoede! Ik heb hem zoo lief,
Vader! Ik heb hem zoo lief! Bewaar, o, bewaar hem!”</p>

<hr class="chap" />

<p><span class="pagenum"><a name="Page_33" id="Page_33">[33]</a></span></p>




<h2><a name="DERDE_HOOFDSTUK" id="DERDE_HOOFDSTUK">DERDE HOOFDSTUK.</a><br />

<small>Moeder heeft gedroomd.</small></h2>


<p>Het stille gebed, dat zijne Moeder, zoo innig, zoo warm
voor hem opzendt, hoort de knaap niet, die daar tegen eene
brandladder opklimt.</p>

<p>Verscheidene huizen, houten huizen met rieten daken, zijn
al in de asch gelegd.</p>

<p>Wild loeit de storm en het onweder schijnt, als het eene
poos tot bedaren kwam, alweer in kracht toe te nemen.</p>

<p>Wat moet er van Delftshaven worden?</p>

<p>Men heeft hoop om veel, heel veel te behouden, trots het
onweder, trots den storm.</p>

<p>Het huis, dat nu bedreigd wordt, is een steenen huis met
pannen dak en de brandende pakken riet, die de wind er op
neersmijt, worden door den regen uitgedoofd eer ze brand
gesticht hebben.</p>

<p>Maar de hitte zal de pannen doen barsten en het houtwerk
er onder zal het niet kunnen houden en ook ontvlammen.</p>

<p>En dan?</p>

<p>Dan eene heele rij met houten of steenen huizen alle met
rieten daken, en in eene nauwe steeg, waar haast geen
ruimte is om er zich met een paar man te bewegen, en nog
veel minder om er met eenige honderden een’ brand te
blusschen.</p>

<p>Dat steenen huis met pannen dak moet dus behouden blijven!
Delftshavens wel of wee hangt er van af.</p>

<p>Goed en wel, dat huis moet behouden blijven, maar hoe?
Dat is de vraag! Kijk, kijk, de vlammen slaan er al over
heen!</p>

<p>Eene brandladder is aangebracht en een metselaars-gezel,
een stoer man, die klimmen kan, klautert er tegen op!</p>

<p>Zal hij van daar emmers water op het naaste brandende
huis werpen? Wat zal dat geven?</p>

<p><span class="pagenum"><a name="Page_34" id="Page_34">[34]</a></span></p>

<p>Neen, neen, wat anders! Hij haalt aan een touw een zeil op!</p>

<p>Hoe dwaas! Alsof zoo’n ge-olied zeil geen vuur vatten zal!
Veel gauwer dan pannen! Het is dom!</p>

<div class="figcenter">
<img src="images/illustration_02.jpg" width="466" alt="Het zeil wordt over het dak heengetrokken. (Bladz. 34.)" />
</div>

<p>Niet dom! Niet dom! Hij trekt het zeil over het pannendak
heen, en smijt er dan de emmers water, die de menschen
hem aanreiken, over uit! Ha, dat zal helpen! Dat moet helpen!</p>

<p>Maar dat natte zeil wordt door al dat water zoo zwaar!
Kijk, kijk, het zakt al!</p>

<p>Uit alle macht trekt de dappere gezel het weer op, maar
juist op dat oogenblik drijft eene nieuwe, felle windvlaag de
vlammen over het pannendak!</p>

<p>De vlammen krullen om den gezel zich heen! Ze lekken
zijne handen! Een schreeuw van pijn! Het touw glipt hem
uit de handen en het zeil schuift snel naar beneden.</p>

<p>„Geen redden mogelijk,” denkt de dappere, en om zelf niet
in de vlammen om te komen, klimt hij snel naar beneden.</p>

<p>Verloren! Verloren! Delftshaven, wat zal er van u worden?</p>

<p>Eene ruïne!</p>

<p>Bange vrees grijpt allen aan! Ontzetting schijnt allen te
bevangen! Men staart met starende oogen het voortwoekeren
der vlammen aan, doch de handen hangen machteloos langs
het lijf. Men weet niet, wat men doen moet, en het: „Alleen
een wonder kan Delftshaven behouden,” zoo even door een
oud Moedertje gezegd, gaat van mond tot mond, en allen
klemmen zich vast aan het wonder, dat .... niet komt!</p>

<p>Het zal niet komen ook! De tijd, dat er wonderen gebeurden,
is voorbij!</p>

<p>En toch, toch....</p>

<p>Is dat dan geen wonder, als een vijftienjarige jongen, een
bengel, in heel Delftshaven, als een deugniet bekend, durft, wat
al die mannen, en er zijn zoo even kerels onder, niet aandurven?</p>

<p>Hoe wil men dan een wonder wel hebben?</p>

<p>Het moet iets onbegrijpelijks zijn, vat-je! Dan is het een
wonder!</p>

<p>Goed! Begrijp dat dan! Dát!</p>

<p>Pieter was juist komen aanhollen toen de metselaars-gezel<span class="pagenum"><a name="Page_35" id="Page_35">[35]</a></span>
naar boven klom, en het speet hem, dat hij te laat kwam.
Hij had dat zoo graag willen doen. Maar nu is de man weer
beneden! Ja, nu zal hij toonen, wat hij kan, dat zal hij! Hij
dringt zich door de menschen heen, pakt van een’ der helpers
een’ emmer water aan, smijt zich den heelen inhoud over
het lijf, doet dat nog eenmaal, vat dan het touw van het
neergeplofte zeil beet, en klimt de ladder op!</p>

<p>Eerst ziet niemand hem, maar de zware stem van Dominee
Jansz., die het, zooals de menschen met zekeren trots zeggen,
van den preekstoel af in de kerk kan laten onweeren, en die
nu bulderend roept: „Naar beneden, bengel! Naar beneden!
Moet je daar boven verbranden?” doet alle menschen naar
het huis met het pannendak kijken, en bij het felle licht der
wapperende vlammen zien ze een’ jongen op het dak klauteren.</p>

<p>De rook doet hem een oogenblik onzichtbaar zijn.</p>

<p>De wind blaast den rook weg.</p>

<p>Ze zien hem weer, dien .... dien .... o, dien waaghals,
maar toch, dien jongen met een mannenhart in het lijf!</p>

<p>„Wie is dat?”</p>

<p>„Weet ik het? Een neger geloof ik! Dominee, zeg, Dominee,
wie is die durfal, die bengel?”</p>

<p>„Pieter, de oudste van Pieter Heyn den haringvisscher!”</p>

<p>„O, die!”</p>

<p>En in dat „O, die!”, dat nu van alle kanten klinkt, ligt
zooveel als: „Ja, zie-je, dan begrijpen we het!”</p>

<p>„Wel, Meester,” dus spreekt er een uit den hoop Meester
Jacob Zegers aan, „wel, Meester, wat zeg-je van dien bengel?”</p>

<p>„Van dien bengel? Van dien rabauw? Van dien .... dien ....”</p>

<p>„Aartsdeugniet, Meester! Wat zeg-je van hem?”</p>

<p>„Een jongen om voor te knielen, man! Een jongen met een
hart in het lijf, waarop Koningen trotsch zouden zijn, als ze
er zoo een bezaten!”</p>

<p>„Hij heeft u....”</p>

<p>„Zwijg, man! Vergeven! Vergeten! O, wat een jongen!
Moge de Heere hem behoeden!”</p>

<p>„Dat help ik u mee wenschen, Meester! Maar hij haalt<span class="pagenum"><a name="Page_36" id="Page_36">[36]</a></span>
het niet! Het zeil is hem te zwaar! Het is boven zijne macht.
Het....”</p>

<p>Een schreeuw, een luide schreeuw klinkt!</p>

<p>Wat is er? Nog meer brand? Nog meer ongelukken?</p>

<p>Een stevig gebouwd man baant zich door de opgepakte
menigte een’ weg, en wie hem wil tegenhouden, wordt
terzijde gesmeten.</p>

<p>„Wie is dat? Wie? Wat wil die ruwe gast?”</p>

<p>Die ruwe gast is anders in Delftshaven, dat nog niet zoo
groot is, of de menschen kennen er elkander wel, algemeen
bekend. Wie zou Pieter Heyn, den haringvisscher, niet kennen?
Haringvisscher van buiten, Watergeus in hart en nieren!</p>

<p>Maar hij is in den brand geweest en niet op de plekjes,
waar rook en vlammen niet komen konden! Alles behalve!
Hij ziet er uit, alsof hij door een dozijn schoorsteenen geklommen
is, en in den dertienden een jaar lang gerookt is,
als eene ham, die eene verre reis moet doen! Bij het onzekere
geflakker der vlammen herkent men hem niet zoo gauw.</p>

<p>Hoor, hoor, wat roept hij tot dien kordaten jongen, die
daar tusschen rook en vlammen op het dak klimt?</p>

<p>„Groote God, mijn jongen, mijn jongen! Pieter, kom hier!
Kom hier! Wil-je dan levend verbranden? Pieterrrr! Pieterrrrr!”</p>

<p>„Ha, de oude Watergeus! Ja, ja, nou kennen we hem!
Nou, die heeft den brand ook niet van den Rotterdamschen
toren af bekeken!”</p>

<p>Steeds roepend, schreeuwend uit alle macht: „Pieter!
Pieterrrrr!” nadert hij de ladder, waarbij alweer de metselaar
staat, die al op het dak geweest is, maar het er niet
houden kon.</p>

<p>Het volk dringt op! Men wil den afloop van dat alles van
nabij bekijken, want het schijnt een mooi, een heel mooi
stuk te zullen worden. Die oude Watergeus, die zooveel
kogels om de ooren heeft hooren fluiten, zal op het laatst
nog wel wat anders doen dan brullen van: „Pieterrrrr!”</p>

<p>Maar Pieter hoort zijn’ Vader niet; hij klimt dwars door
de vlammen heen. Ziet, daar zit hij boven op de nok van<span class="pagenum"><a name="Page_37" id="Page_37">[37]</a></span>
het dak. Hij kan niet laten nog eens luidkeels te schreeuwen,
evenals een paar uren geleden: „Hoezee! Hoezee! Delftshaven
boven!” En als hij dat gedaan heeft, begint hij uit
alle macht het natte zeil omhoog te trekken.</p>

<p>Maar het is zoo zwaar, zoo vreeselijk zwaar!</p>

<p>„Ziet, ziet, hij zal het touw laten glippen,” klinkt het uit
enkele monden.</p>

<p>„Welnu, wat een jongen durft, dat durf ik ook!” zegt
dezelfde metselaars-gezel en klimt andermaal, na zich nat
te hebben laten gieten, op het dak.</p>

<p>„En ik ook, en ik ook!” roepen nu meerdere stemmen,
waaronder ook die van Pieter Heyn.</p>

<p>Binnen weinige oogenblikken zitten thans acht of negen
mannen op het dak en met vereenigde krachten trekt men
het zeil, dat doornat gemaakt is, omhoog, om het over de
pannen te spreiden. Het is een zeer gevaarlijk werk, want
de vlammen lekken het zeil reeds.</p>

<p>„Gooi dat naaste huis toch onderstboven!” schreeuwt de
jonge Pieter, die van zijne hooge standplaats af, beter dan
het volk beneden zien kan van welk een ontzettend gevaar
dat brandend rieten dak voor de heele straat is.</p>

<p>„Ja, ja, neer met dat dak! Neer met dat dak!” schreeuwen
Pieters Vader en eenige anderen daar uit de hoogte.</p>

<p>Men spaart zoo graag, wat misschien nog te sparen is,
zoo lang mogelijk, en vergeet dan, dat die spaarzucht de
oorzaak van eene groote ramp kan worden. Waarom te vernielen,
als het niet noodig is? Heeft de brand dan al niet
meer dan genoeg, ja, reeds al te veel vernield? Zij, die daar
boven staan, vinden het neerhalen van dat huis noodig,
maar is het wel zoo? Zij daar beneden hebben toch ook
oogen in het hoofd, weet-je!</p>

<p>Een oogenblik schijnen zij daar beneden gelijk te hebben,
want de vlammen slaan minder hoog uit. Het is echter maar
een heel klein oogenblik, want eer de aarzelaars daar beneden
gezegd of gedacht hebben: „Zie-je nu wel, dat de vlam al
mindert en dat het huis niet neergehaald moet worden!”<span class="pagenum"><a name="Page_38" id="Page_38">[38]</a></span>
flakkert, wappert, klappert, golft, zwalpt en zwiept eene veel
hoogere vlam uit het knetterende dak.</p>

<p>Nu ziet men, dat zij daar boven gelijk hebben, en dat het
huis moet neergehaald worden. Het kan niet anders!</p>

<p>„Haalt neer! Haalt neer! Waar zijn de brandhaken?” roept
een van beneden.</p>

<p>Men zoekt ze; men vindt ze niet; de brandhaken schijnen
verloren geraakt.</p>

<p>Hooger, steeds hooger slaan de vlammen uit.</p>

<p>De knaap daar boven op het dak ondervindt thans de
waarheid van het spreekwoord: „Wie het dichtst bij het
vuur zit, warmt zich het best.”</p>

<p>Maar hij zit daar wel wat al te warm.</p>

<p>Nog eenige oogenblikken slechts en hij zal het niet meer
kunnen houden. Hij heeft zich reeds een paar keeren een’
emmer water over het hoofd gegooid, in plaats van het op
het zeil of in de vlammen te werpen. Zou dat alles nu niet
baten? Zou hij dit huis, en door dit huis niet de heele steeg
kunnen helpen behouden?</p>

<p>Hoor, daar kraakt wat!</p>

<p>Het is het rieten dak, dat bijna doorgebrand is. Als dat
nu maar heel spoedig instort, dan is er kans, dat de brand
gestuit is!</p>

<p>De wind begint ook minder hevig te worden. Eene nieuwe
onweersbui komt opzetten en vangt den fellen luchtstroom
achter hare dikke wolken.</p>

<p>Krek-krek-krek-krek!</p>

<p>Eene vuurzee stijgt omhoog! Ze lijkt wel een’ Vesuvius!</p>

<p>Het rieten dak is ingestort;&mdash;de vlammen dalen neer!</p>

<p>Pieter heeft er zijn aandeel van gehad, en als hij niet
juist op het oogenblik, dat het dak instortte, zich opnieuw
een’ emmer water over het geheele lijf gesmeten had, dan
zouden de wilde vlammen hem zeker hebben aangetast. Nu
is hij alleen maar op een paar plaatsen een weinig gebrand.
Maar gelijkt zijn gezicht, door rook en houtskool, ook veel
op dat van een’ neger, die uit schoorsteenvegen geweest<span class="pagenum"><a name="Page_39" id="Page_39">[39]</a></span>
is,&mdash;zijn de lange, wilde haren hem ook ten deele van het
hoofd geschroeid,&mdash;voelt hij hier en daar aan handen en
aangezicht een plekje, dat pijn doet,&mdash;toch verlaat hij het
dak zonder ernstige wonden verkregen te hebben, en daalt,
nu het gevaar geweken is, onder het gejuich van eene menigte
mannen en vrouwen, naar beneden.</p>

<p>Zou soms het gebed der goede Moeder den „kwajongen”
beschermd en behoed hebben?</p>

<p>Maar het volk heeft geen tijd, onderzoek te doen, hoe het
kwam, dat de jonge waaghals, de ferme knaap, zoo behouden
bleef, want.....</p>

<p>Als bij eene algemeene volksopwinding de zenuwen van
streek zijn, dan is eene kleine gebeurtenis, die in kalme
oogenblikken, ons zou doen lachen of doen zeggen: „Maak
het je niet druk! Het is niemendal!” in staat om eene heele
menigte in eene nieuwe beroering te brengen. Zoo iets heeft
nu plaats. Boven het wilde rumoer van donderslagen, huilenden
storm, krakende balken, instortende muren en zolders,
schreeuwende menschenstemmen, hoort men in de verte iets,
dat een nieuw, een nog onbekend geluid is. Wat het is?
Men vraagt het elkander, doch de een weet den ander geen
antwoord te geven.</p>

<p>Het komt nader, steeds nader, dat geluid, dat men niet
zoo dadelijk een naam weet te geven.</p>

<p>Eene gillende vrouw is het, die komt toesnellen.</p>

<p>Wie? Wie? Een ongeluk gebeurd soms? Wie is het?....</p>

<p>Lang had Pieters Moeder zich goed gehouden en met kracht
en geweld hare drie jongens belet, de deur uit te loopen.
Maar eene gedienstige buurvrouw was gekomen, had op het
venster geklopt en geroepen: „Vrouw Heyn, je zoon Pieter
zit boven op een brandend dak. Je man zit ook bij hem, en
ze kunnen ieder oogenblik in de vlammen omkomen!”</p>

<p>Dat was te veel voor haar! Ze dacht er geen oogenblik
aan, dat buurvrouw het gevaar, dat Vader en zoon liepen,
misschien erger gemaakt had dan het was. Ze sprong met
een’ gil op, snelde, gevolgd door Jacob, Simon en Cornelis<span class="pagenum"><a name="Page_40" id="Page_40">[40]</a></span>
naar buiten, en juist op het oogenblik, dat al het volk zich
om Pieter Pieterszoon Heyn verdrong, kwam zij aan, zij, de
goede Moeder!</p>

<p>Daar zag zij haar’ man.</p>

<p>„Waar, waar is onze jongen? Vader, waar is mijn Pieter?”
riep ze in onbeschrijfelijken angst.</p>

<p>„Daar, Moeder, daar! Pieter is een held geweest! Hij....”</p>

<p>Zij zag hem en liet haar’ man niet uitspreken.</p>

<p>„Pieter, Pieter, kind!” klonk het, en opeens baande zich
door de opgepakte menigte eene vrouw met loshangende
haren en verwilderd gelaat een’ weg.</p>

<p>„Moeder,” riep Pieter, die niet begreep, wat er in het hart
van de vrouw, die zich altijd zoo stug hield, moest omgaan,
dat zij zich zoo vreemd aanstelde. „Moeder, zoekt u Vader?”</p>

<p>„Neen, jou, jou, kindlief, jou, mijn jongen, mijn besten,
besten, lieven jongen, jou zoek ik! O, God, heb dank, heb dank!”</p>

<p>Hare armen omstrengelden den knaap, die nu toch gevoelde,
hoe diep, hoe innig zijne Moeder hem liefhad.</p>

<p>Het volk werd onder die ontmoeting tusschen Moeder en
zoon bewogen, en de ruwste man onder den hoop, de oude
Watergeus, Pieter Heyn, veegde met de mouw van zijn buis
een’ traan van zijne wang, en bromde met een vreemd
hokken in zijne stem: „Wat stom, gaan mijne oogen regenen?
Dat is mij te machtig! Wat zou mijn oude Kapitein, Dirk
Duivel, wel zeggen, als hij zag, dat ik grijnde? Hij zou zich
eerst een ongeluk lachen en me dan een’ opstopper geven,
dat ik Noord lag! Grijnen! Ik! Ik!”</p>

<p>En waar waren Simon, Jacob en Cornelis?</p>

<p>Moeder had niet aan hen gedacht, och, in het geheel niet,
doch nu de angst geweken was, bedacht ze, dat zij de deur
uitgeloopen was zonder die gesloten te hebben, en ze begreep
wel, dat de jongens nu wel niet meer thuis zouden zijn. Ze
begon dus met haar’ man en Pieter naar de drie anderen
te zoeken. Simon en Cornelis werden vrij spoedig gevonden,
doch Jacob was nergens te zien. Inmiddels was de nieuwe
onweersbui losgebarsten en viel de regen in stroomen neer.<span class="pagenum"><a name="Page_41" id="Page_41">[41]</a></span>
De wind was echter bedaard en het gevaar volkomen geweken.
Velen besloten dus naar huis te gaan, en Heyn met vrouw
en drie zoons vonden het op straat nu ook zoo heel pleizierig
niet, en zeker zouden zij ook naar hunne woning gegaan
zijn, als ze Jacob maar gevonden hadden.</p>

<p>„Maar is Jacob wel meegegaan?” vroeg de oude Heyn.</p>

<p>„Ja, Vader, hij was het eerst van ons op straat; maar
toen we de steeg uit waren, konden we hem al niet meer
zien; zoo hard had hij geloopen!” zeide Cornelis.</p>

<p>„Weet-je, wat we doen moesten?” sprak Vader.</p>

<p>„Neen, man! Ik weet het niet! Hadde ik mijn’ jongen
maar!” klaagde Moeder.</p>

<p>„We zullen hem zoeken en vinden ook. Hij is toch waarlijk
geen kind meer, dat nog met den valhoed, of achter den
steekwagen loopt! Maar eerst gaan we naar huis. Vooral
voor Pieter zal het goed zijn, als hij binnen is; want weet
je wel, Moeder, dat ze geen avondboterham gehad hebben?
De jongens zullen dus wel hongerig zijn!” antwoordde Vader.</p>

<p>De goede vrouw begreep dat ook, en daarom verdubbelde
men de schreden om ras binnen te zijn. Toen ze bij hun
huisje kwamen, vonden ze de deur open en hoorden ze
al heel gauw, dat er een kind in de kamer was, dat
schreeuwde.</p>

<p>Daarvan begrepen de Ouders niets. Wat zou dat zijn?</p>

<p>Moeder liep naar binnen en, kijk eens aan, Jacob was
alleen thuis en liep, in zijn ondergoed gekleed, met een klein
kind op den arm. Dat kind huilde zoo, hoewel Jacob alles
deed, wat hij kon om het tot bedaren te brengen. Op den
grond, zoo maar op de vloermat, lag nog een jongsken van
een jaar of twee, toegedekt met Jacobs buis en borstrok!</p>

<p>Als het moedervogeltje, dat zich het lijfje van vederen
kaal plukt om het teedere vogeljong te verwarmen, zoo had
Jacob gedaan! De Liefde woont soms in zoo’n raar, zoo’n
onooglijk huisje!</p>

<p>„Wat zal dat?” riep Vader.</p>

<p>„O, Vader en Moeder, ik ben zoo blij, dat ge komt! Ik<span class="pagenum"><a name="Page_42" id="Page_42">[42]</a></span>
kon Mietje niet tot bedaren krijgen. Als ze maar een dotje
had, zou ze wel zoet zijn!”</p>

<p>„Maar van wie zijn die kinderen dan toch en hoe komen
die hier?” vroeg Moeder.</p>

<p>„Wel, toen ik naar den brand liep,” hernam Jacob, „zag
ik in de Olyphants-steeg eene kribbe staan met een schreeuwend
kind er in, en een schreeuwend kind er naast. Ik
kende ze wel. Het waren Mietje en Jantje van den sluiswachter.
Zijn huis is zeker ook verbrand, want het stond
in de Kolk, en de kinderen waren zeker zóó maar naar
buiten gebracht en daar door den een of ander neergezet.
Maar de zieltjes werden doornat van den regen, en toen ik
dat zag, heb ik Mietje met krib en al naar hier gedragen,
en Jantje moest me maar aan mijn buisje vasthouden. Zoo
kwamen we in huis. Ik stak gauw licht op en legde Jantje
op de mat. Maar omdat hij zoo koud was, heb ik mijne
bovenkleeren uitgetrokken en er hem mee toegedekt. Hier,
Moeder, pak Mietje eens aan, dan zal ik den sluiswachter gaan
opzoeken en zeggen, dat zijne kindertjes goed bezorgd zijn!”</p>

<p>„Ben-je dwaas, jongen?” sprak Vader. „Dat zal ik wel
doen! Je kunt in dit weer zoo niet naar buiten!”</p>

<p>Pieter Heyn stapte nu terstond de deur uit en begon al
heel gauw te roepen: „Gerrit de sluiswachter! Gerrit de
sluiswachter!”</p>

<p>„Wat moet ge van dien man hebben, vriendlief?” vroeg
Dominee Jansz., die blijkbaar erg opgewonden was, en hem
op straat tegenkwam. „O, dat is een vreeselijk geval; zijne
twee kindertjes zijn in den brand omgekomen. De Ouders
zijn radeloos van verdriet!”</p>

<p>„Neen, ze zijn geen van beiden verbrand!” antwoordde
Heyn. „Ze zijn....”</p>

<p>Maar eer hij verder kon gaan, kwam er eene oude vrouw
bij, die zeide: „In hun eigen huis zijn ze stellig en zeker
niet verbrand. Ik heb het met mijne eigene oogen gezien,
dat Joriaan Dirksz., de diaken, ze naar buiten gedragen
heeft. Ik zou er een’ eed op willen doen!”</p>

<p><span class="pagenum"><a name="Page_43" id="Page_43">[43]</a></span></p>

<p>„Dan naar Joriaan Dirksz.,” hernam Dominee. „Het is de
vraag maar, waar hem te vinden, want zijn huis is ook al
verbrand! Mee, vrouwtje! Mee, man!”</p>

<p>Pieter Heyn hield hem evenwel tegen en zei: „Maar wat
kallen de luiden toch? De kindertjes zijn allebei bij ons in
huis. Mijn jongen heeft ze meegenomen en binnen gebracht,
omdat de bloedjes zoo doornat werden en in de Olyphant-steeg
zoo moederziel alleen stonden.”</p>

<p>„Die Pieter is me toch een jongen van het bovenste plankje!”
riep de vrouw.</p>

<p>„Neen, Pieter heeft het nu niet eens gedaan. Jacob kan
ook wel wat, al zeg ik het zelf! Jakob is ook een zoon van
me, weet-je!” sprak Heyn en begon weer maar te schreeuwen:
„Gerrit de sluiswachter! Ger&mdash;rit!!!”</p>

<p>Daar kwam midden uit een’ hoop menschen eene vrouw,
die radeloos scheen en haveloos gekleed was, met hangende
en rondfladderende haren, te voorschijn, en met wat wilds,
wat schrils en wat vreeselijks in hare stem, riep ze: „Wie
roept mijn’ man? Wie zoekt hem? Wat wil men van hem?
Zeg het mij maar! Ik ben zijne vrouw!”</p>

<p>„Ho, vrouwtje, dat is er al vast eene! Den ander zal ik
ook wel opsnorren! Weet-je de Kerkhof-steeg?”</p>

<p>„Ja, ja! O, mijne lieve kinderen!”</p>

<p>„Nu, stil maar, stil maar! Weet-je daar Pieter Heyn, den
haringvisscher, wonen?”</p>

<p>„Och ja, dat weet ik wel!”</p>

<p>„Goed, goed, daar zijn je twee kindertjes, levend en wel!
Ga er maar heen!”</p>

<p>Dat laatste hoorde de vrouw al niet meer; want nauwelijks
had Heyn gezegd: „Daar zijn je twee kindertjes,” of ze
snelde als een pijl uit den boog henen.</p>

<p>Een half uurtje later kwamen Heyn en de sluiswachter
ook binnen.</p>

<p>Dat was daar in die nederige woning een heerlijk tooneel!
De hoogste Liefde en de reinste Vreugde vierden daar
samen feest!</p>

<p><span class="pagenum"><a name="Page_44" id="Page_44">[44]</a></span></p>

<p>Wat dachten die Vader en die Moeder aan alles, wat de
brand vernield had? Niets! Ze dachten niet aan iets, dat ze
verloren hadden! Ze hadden alleen gedachten voor dat, wat
ze behouden mochten! Van droefheid, van zorgen, van treurigheid,
geen sprake! Feest, heerlijk feest was het daar binnen!
Ze hadden behouden, wat hun meer waard was dan de schat
eens Konings! Hunne lieve, lieve kinderen! Wat wilden
ze meer?</p>

<p>Die Gerrit was ook een oude Watergeus, en toen vrouw
Heyn zag hoe hij Mientje en Jantje beetpakte, terwijl hem
de tranen langs de wangen liepen, toen zag ze, dat sommige
Watergeuzen toch óók menschen waren, en van dien dag
begon ze haar’ man ook van een’ anderen kant te bekijken,
en weldra kwam ze tot de overtuiging, dat die ruwe, harde
Pieter, die oude Spanjolen-dooder, toch wezenlijk zoo kwaad
niet was, als zij nog wel eens meende.</p>

<p>Gerrit bleef dien nacht natuurlijk met vrouw en kinderen
bij Heyn. Ze moesten maar in het kleine zijvertrekje op het
pronkbed slapen. En dat deden die luidjes gaarne; want het
was nog maar halfvier in den morgen en het onweder was
afgedreven.</p>

<p>De vier jongens hadden hun hart aan de boterhammen
opgehaald, en waren ook nog maar ter kooi gekropen. En
toen alles in dat kleine huisje in de Kerkhof-steeg in rust
was, behalve de oude Heyn en zijne vrouw, zeide Vader
Pieter heel stil: „Wel, vrouw, wensch-je nu nog, dat je
vier meisjes in stede van vier jongens hadt?”</p>

<p>Moeder zweeg; haar hart was te vol. Zij was zoo over-dankbaar,
zoo in-gelukkig, dat ze geene woorden vinden kon
om haar’ man te antwoorden.</p>

<p>Heyn bleef een poosje op antwoord wachten, en toen dat
niet kwam, vroeg hij nog eens: „Zeg, Moeder, zou-je die
vier belhamels niet gaarne willen verruilen voor vier meisjes?”</p>

<p>„Och, Vader, zwijg daar nu toch van!” klonk het op een’
toon, die meer dan duizend woorden zeide.</p>

<p>De Vader had er evenwel het zijne nog niet van en fluisterde<span class="pagenum"><a name="Page_45" id="Page_45">[45]</a></span>
haar in het oor: „Jawel, maar jongens, zie-je, Moeder,
zijn toch maar jongens, hé?”</p>

<p>„Maar jongens met nobele harten! O, ik verruil ze voor
geen koningsdochters!” sprak Moeder vurig en drukte haar’
man innig de handen. „Het is me net, alsof ik na een’ stikdonkeren
nacht de zon zie opkomen!”</p>

<p>„Zoo, zoo, daar heb ik je gehoord. Daarheen wilde ik het
gestuurd hebben. En nu ik dat weet, wel te rusten, vrouw!
Droom gelukkig van je jongens, van <em class="gesperrt">onze</em> jongens, en, als
je er soms een goed woord voor doen wilt, Hij, daar boven,
Moeder, zal je verstaan.”</p>

<p>Zoo sprak Vader Pieter en terwijl hij dat zeide, dacht de
vrouw in alle stilte: „Ja, dat goede woordje zal ik nu ook
wel doen, eer ik ga slapen! Maar heel mijn leven zal één
goed woord zijn tot den Heere om mijn’ man en onze vier
jongens te zegenen!”</p>

<p>Te zeven uren werd Moeder eerst wakker. Ze schrikte, dat
het al zoo laat was en wekte ook haar’ man. Deze stond op,
en terwijl hij zich aankleedde, zei Moeder: „Man, ik heb zulk
een’ mooien droom gehad!”</p>

<p>„Zoo, wat heb-je dan gedroomd?”</p>

<p>„Wel, ik droomde, dat ik te Rotterdam bij de Maas stond.
Er kwam een schip aan. Zeker een oorlogsschip; want de
leelijke kanonnen lagen naar buiten te kijken. En boven op
dat schip stond de Kapitein in mooie kleeren en met eene
sabel op zijde met gouden kwasten eraan. En weet-je wie die
Kapitein was? Dat was onze Pieter! Onze Pieter in levenden
lijve, geen mensch anders. Maar juist toen hij langs de loopplank
kwam om mij goeden dag te zeggen, werd ik wakker.
Wat zeg-je van dien droom, man?”</p>

<p>„Wat ik er van zeg?”</p>

<p>„Ja, ja, van dien droom?”</p>

<p>„Wel, wat anders dan: „droomen zijn bedrog?” Dat is
geen droom geweest. Weet-je niet meer dat gisteren Kapitein
Jansz., de broeder van Dominee, verteld heeft, hoe hij voor
veertien dagen te Rotterdam aankwam, en dat de eerste, die<span class="pagenum"><a name="Page_46" id="Page_46">[46]</a></span>
hij zag, zijne Moeder was? Die vertelling heeft je door het
hoofd gemaald, en omdat je zóó veel aan Pieters flink gedrag
hebt gedacht, maakte-je van Kapitein Jansz. eenvoudig Kapitein
Heyn. Dat is alles. Het moederhart is zoo groot, vrouw,
o, zoo groot!”</p>

<p>Dat viel Moeder tegen. Ze had zoo gaarne gewild, dat haar
man gezegd had: „Dat kan best gebeuren, dat Pieter Kapitein
wordt!” Maar nu, „droomen zijn bedrog!” Bedrog! Ja, ze
geloofde dat ook wel, zeker, zeker, maar toch....</p>

<p>Met den vollen dag kon men eerst de verwoesting zien,
die door den brand aangericht was. Het was akelig om te
aanschouwen. Gelukkig, dat de Regeering van Delft, op last
van den Hove van Holland, tegen den interest van vijf ten
honderd, gelden voorschoot om de verbrande huizen weer te
kunnen opbouwen. En was het ook weer hier: „Als het kalf
verdronken is, dempt men den put,” het was toch een goed
bevel, dat er tevens gegeven werd: „De nijeuwe huysen sullen
met hard deck ofte pannen gedeckt worden.”</p>



<hr class="chap" />
<h2><a name="VIERDE_HOOFDSTUK" id="VIERDE_HOOFDSTUK">VIERDE HOOFDSTUK.</a><br />

<small>Het muist graag, wat van katten komt.</small></h2>


<p>Na den brand bleef Pieter eenige dagen thuis. De kloppartij,
het moeielijke en zware nachtwerk zonder avond-boterhammen
in de maag, het natte pak, dat hij zichzelven gegeven
had en de vreeselijke hitte boven op het pannendak waren
hem niet te best bekomen. Hij was eerst erg verkouden
geworden en had toen de koorts gekregen, en in dien tijd
was het met de geneeskunde nog treurig gesteld, en een
groot geluk, dat toen over het algemeen de menschen wat
sterker van lichaamsgestel waren dan ze nu zijn. Ze konden
beter tegen een stootje, en tegen een hard stootje ook. Dat
sterker zijn van onze voorouders was heel natuurlijk. Een<span class="pagenum"><a name="Page_47" id="Page_47">[47]</a></span>
kind, dat zwak was, kon in de meeste gevallen niet blijven
leven, zoodat alleen de sterken overbleven. In dien tijd was
de kindersterfte heel groot, veel grooter althans dan tegenwoordig.
Van versterkende middelen wist men toen zoo goed,
als niets, en zij, die als „dokters” dienst deden, waren veel
meer gebrekkige chirurgen, of liever kervers en snijders, dan
geneeskundigen. Barbiers in steden en op dorpen waren toen
meteen „dokters” voor de zieken en „dokters” voor de gewonden.
Zij trachtten de menschen zoowat op dezelfde manier
te genezen, als nu op de kleine dorpen sommige hoefsmeden
de paarden en het rundvee probeeren „op te knappen”. Alles
ging geheel volgens een receptenboek, waarin soms de vreemdste
middelen werden opgegeven, gewoonlijk met de stellige verzekering
er bij, dat het voor deze of die ziekte, en voor dit
en dat gebrek, het heilzaamste middel was, dat er ooit
gevonden werd.</p>

<p>Zoo had de barbier, om Pieters verkoudheid te verdrijven,
hem eerst een mengsel van vlier, kamillen en jeneverbessen
laten slikken, met het bevel er bij: „Twee dagen lang niet van
onder vier dikke dekens komen!” Er is wel eens wat vermakelijkere
in de Hondsdagen dan achtenveertig uren lang onder
vier dekens te liggen met om het uur een’ paplepel van dat
keurige drankje in het lijf. Maar Pieter hield het die twee
dagen moedig uit, doch toen hij den derden dag opstond,
waren zijne poriën door het vreeselijk zweeten zóó geopend,
dat hij, toen de deur even openging, opnieuw eene koude
vatte, die hem de derdendaagsche koorts bezorgde. Toen begon
het slikken andermaal. Eerst een mengsel van pimpernel,
salie, mosterd en azijn. Wel mocht het hem bekomen; maar
de koorts gaf er niet om en kwam terug. Toen moest hij
bladeren van brandnetels op zijne polsen leggen, en eindelijk
om het half uur twee paplepels vol van een drankje, dat
gemaakt was van negen wortels van weegbladen, negen
roemers wijn en achttien roemers water. En toch bleef de
koorts niet weg.</p>

<p>„Weet-je wat, Moeder, die barbier weet precies zooveel<span class="pagenum"><a name="Page_48" id="Page_48">[48]</a></span>
van zieken genezen, als de Turk van onzen Bijbel. Ik houd
het er voor, dat Pieter best beter zal worden, als hij maar
begint met vasten!” zeide de oude Heyn toen het hem begon
te vervelen, dat hij iederen dag zulk een’ ziekenverknoeier
over den vloer kreeg. Moeder vond het goed en de koorts
bleef eindelijk heelemaal weg.</p>

<p>„Ze is vanzelf weggegaan,” zeiden Pieters Ouders.</p>

<p>„Het mocht wat,” antwoordde de barbier, „het mocht wat!
Ik zeg, het is een gevolg van mijn laatste geneesmiddel!
Dat verzeker ik, en ik wil je groeten!”</p>

<p>Na dien tijd gaf de barbier elken koortslijder, dien hij in
zijne macht kreeg, niets anders te drinken dan een aftreksel
van weegbladen in water en wijn. Stierven de zieken, dan
was het: „Hun tijd was er geweest! Verzet-je daar eens
tegen! Voor den dood is geen kruid gewassen!”&mdash;Herstelden
ze, dan hoorde men: „Dacht-je dan, dat ik niet weet, wat
zieken noodig hebben om weer beter te worden? Zag-je me
voor zóó min aan?”</p>

<p>Door dat gedwongen thuisblijven had de schipper, bij wien
Pieter, als jongen, aan boord was, omdat hij niet wachten
kon, een’ anderen knaap genomen en Pieter moest maar zien,
dat hij wat kreeg.</p>

<p>Eens op een’ avond in het begin van September zaten Pieters
Ouders te schemeren en de oude Heyn vertelde geschiedenissen
van de Watergeuzen. Midden in de vertelling werd er echter
op de deur geklopt. Moeder deed open en .... Meester Zegers
trad binnen.</p>

<p>Meester, die de bespottelijke gewoonte had aangenomen om
altijd boekentaal te spreken, om zoo doende, naar hij meende,
zijn’ scholieren een exempel te geven, er niet aan denkend,
dat juist dit gemaakte spreken hem in den weg was om een
plaatsje te vinden in het hart zijner leerlingen, wat jammer
genoeg was, want meester Zegers meende het zoo goed, begon
dadelijk met een: „Ik wensch ulieden een’ goeden avond!”</p>

<p>„Van hetzelfde, Meester! Ga zitten!” antwoordde Vader.</p>

<p>Pieter was niet op zijn gemak.</p>

<p><span class="pagenum"><a name="Page_49" id="Page_49">[49]</a></span></p>

<p>„Ik kom den vrede teekenen, oude Watergeus!” hervatte
de Meester met iets hartelijks in zijne stem.</p>

<p>„Den vrede teekenen? We leven, naar ik hoop, toch niet
met elkander in oorlog, is het wel?” dus liet de Vader zich
hooren.</p>

<p>„Dat is te zeggen, Vader Heyn, met u leef ik niet in
oorlog, maar tusschen uw’ oudsten zoon en mij is de verhouding
toch niet van zulk een’ uitnemenden aard, zou ik
denken. Wie weet hoe dikwijls onze maat me al wat leelijks
heeft toegewenscht!”</p>

<p>„Meester, daar is geen steek van aan,” riep Pieter, in zijne
platte jongenstaal en geraakt, uit. „Ik heb u nog nooit wat
kwaads toegewenscht, en dat mag u niet maar zoo zeggen.
Ik heb u na dien dag, u weet wel, nooit weer iets in den
weg gelegd!”</p>

<p>„Dat weet ik, Pieter! Daarom, en ook nog om wat anders,
kom ik vrede met u maken!”</p>

<p>Ineens was Pieters drift over en vol verwondering riep hij:
„Vrede maken, Meester? Vrede maken met mij?”</p>

<p>„Ja, mijn jongen, ik kom vrede maken met u. Tot den
zevenden Augustus van het jaar onzes Heeren 1591, altijd
Nieuwe Stijl, leefde ik met u in vijandschap. Als ik tot dien
tijd aan u dacht, o, jongeling, kreeg ik geregeld pijn in het
lichaamsdeel, dat de ongeletterde luiden knieschijf noemen,
doch hetwelk door de geleerden met den beteren naam van
„patella” wordt aangeduid.”</p>

<p>Gelukkig, dat het meer dan half donker in het vertrek
en dat Meester Zegers wat slecht van gezicht, misschien
ook minder scherp van gehoor was, want bij het noemen
van „knieschijf” of „patella”, gingen vier vingers te gelijk
tusschen de tanden van vier jongens, om, door in de vingers
te bijten, het lachen te voorkomen. Zelfs Vader, maar daar
was hij dan ook een oude Watergeus toe, had de grootste
moeite om zijn verweerd gelaat in een’ effen plooi te houden,
want van die knieschijf-geschiedenis wist hij alles af, en hij
had er altijd meer vermakelijks dan ernstigs in gevonden.<span class="pagenum"><a name="Page_50" id="Page_50">[50]</a></span>
Alleen Moeder, die heel het leven van den ernstigen kant
bekeek, die nooit eens vroolijk lachte en ten hoogste eens
heel even een’ glimlach liet zien, omdat ze lachen zonde
noemde, had de halve duisternis niet noodig om haar gelaat
te verbergen, en zeide met een’ diepen zucht: „Het heeft
mij diep gesmart, Meester!”</p>

<p>Meester bleef den jongen Pieter aanzien en zonder gelet te
hebben op dat, wat de Moeder zeide, vervolgde hij: „Maar
na den nacht van den negenden Augusti is al mijn wrok
tegen u over, mijn jongen! Gij hebt toen in een enkel oogenblik
heel Delftshavens hart en ook het mijne gestolen. Nu
gevoel ik er behoefte aan, o, jongmensch, u te zeggen: bij de
vele vrienden, die gij door uw manhaftig gedrag hier te
Delftshaven verworven hebt, behoor ook ik. Alles is vergeten
en vergeven! Ziedaar mijne hand erop, jeugdige vriend!”</p>

<p>„Van harte gaarne, Meester! Daar is mijne hand!” sprak
Pieter nu zonder lachen, en stak Meester Zegers de rechterhand
toe.</p>

<p>Nadat de oude man de hand van den knaap gedrukt had,
zeide hij: „En raadt gijlieden nu eens, wat ik nog meer
kom doen?”</p>

<p>Ja, daar was moeielijk naar te raden; dat kon men zoo
maar niet weten.</p>

<p>„Welnu,” sprak Meester Zegers, nadat Vader, Moeder en
Pieter vergeefsche pogingen aangewend hadden om de oorzaak
van Meesters komst te weten, „welnu, ik kom vragen
of onze Pieter de grimmige wateren van den woesten Oceaan
mag gaan beploegen.”</p>

<p>De beeldspraak voor wat het volk eenvoudig noemt: „het
zeegat uit,” ging wel wat diep, doch Moeder, die door het
lezen van den Bijbel en andere ernstige boeken, zoowel als
door het aanhooren van geleerde en deftige preeken, veel
beter dan al de overigen in staat was om achter de beteekenis
van beeldspraak te komen, begreep hem, en bijna ontsteld
riep ze uit: „Maar, Meester! Mijn oudste jongen naar zee?
Hij naar zee!?”</p>

<p><span class="pagenum"><a name="Page_51" id="Page_51">[51]</a></span></p>

<p>Meester Zegers wist hoe zwart de Watergeuzen bij vrouw
Heyn stonden aangeschreven, en daarom zeide hij terstond
op geruststellenden toon: „Zooals gij zegt, Moeder, naar zee!
Maar niet als Watergeus om te stroopen, te moorden en te
branden; neen, als eerlijk matroos ter koopvaart!”</p>

<p>„Ja, dat is wat anders, maar toch....” zuchtte Moeder.</p>

<p>„Stil, vrouw Heyn, stil,” hervatte Meester. „Ik weet wel,
wat ge eigenlijk wilt! Gij zoudt zoo graag zien, dat Pieter
den stiel van uw’ braven Vader leerde en met allerlei gereedschappen
het ruwe hout tot nuttige voorwerpen ging vervormen!”</p>

<p>„Ja, Meester, dat zou ik zeker graag zien. De zee is zulk
een gevaarlijk element, en boven op zolder staan nog al de
stukken gereedschap van mijn’ lieven Vader, zaliger, zonder
één roestvlekje erop!”</p>

<p>Vader Heyn, die er al lang geleden over gedacht had om
zijn’ oudsten jongen, matroos op een zeeschip te laten worden,
tikte zijne vrouw even op den schouder en sprak: „Er zijn
nóg drie jongens buiten Pieter, vrouw!”</p>

<p>„Laat mij met haar redeneeren, vriend Heyn,” sprak Meester,
en haalde een pennemes in een lederen kokertje uit zijn’
zak, en dit bij Moeder Heyn leggende, vervolgde hij: „Maak
van dit pennemes eens eene stoof of eenig ander voorwerp,
Moeder Heyn!”</p>

<p>De Moeder zag Meester vreemd lachend aan en zeide op
wel wat spijtigen en snibbigen toon: „Ik en ben geen tooverkol
of heks, Meester, en bezondigde mij nooit aan de zwarte
kunst. Houdt gij me nu voor den mal, of .... of .... of
hoe heb ik het met u?”</p>

<p>„Toch niet, Moeder Heyn, mijne vraag lijkt wel dwaas,
maar toch is ze ernstig gemeend. Er steekt heel geen jokkernij
en nog veel minder <span lang="la" xml:lang="la">ars atracia</span> of zwarte kunst achter. Ik
verzoek u alleen om van dit pennemes eene stoof of zoo
iets te maken.”</p>

<p>„Maar, Meester, dat kan immers niet? Men maakt geen
hout uit staal!”</p>

<p><span class="pagenum"><a name="Page_52" id="Page_52">[52]</a></span></p>

<p>„En dat wilt gij toch, vrouwtje!”</p>

<p>„Ik, Meester? Ik?”</p>

<p>„Ja, gij, vrouw Heyn! Gij wilt uit uw’ Pieter een’ timmerman
maken. Maar evenmin, als ge uit een pennemes
eene stoof kunt maken, evenmin maakt ge uit dezen knaap
een’ timmerman, of, zooals uw echtgenoot zoude zeggen:
eene „landrot”! De zinnen van dien jongen, vrouw Heyn,
staan nu eenmaal op varen. Houd hem aan den wal, ja,
leg hem vast aan nieuwe touwen, waarmede nog geen’ arbeid
verricht is, of bind hem met versche boogsnaren, die nog
niet verdroogd zijn,&mdash;als een tweede zoon van Manoach,
als een tweede Simson, zal hij zich losrukken van dezelve,
en naar zee gaan!”</p>

<p>„De banden der liefde, Meester, zijn sterker dan boogsnaren
of nieuwe touwen!” antwoordde Moeder bedaard.</p>

<p>Meester Zegers was getroffen door de schoone woorden,
die daar eene eenvoudige vrouw uit de volksklasse sprak,
waar ze zich Moeder gevoelde. Maar de oude man liet zich
niet zoo heel gauw uit het veld slaan, en vervolgde: „Zeker,
Moeder Heyn, de banden der liefde zijn sterker dan boogsnaren
en nieuwe touwen! Met die banden der liefde zoudt
gij hem ook aan den wal binden, maar uw jongen zou vergaan
als sneeuw voor de zon. De landziekte zou hem al zijne
krachten ontnemen en oud en zwak doen worden voor zijn’ tijd!”</p>

<p>„Vrouw, Meester Zegers spreekt als Dominee Jansz.! Zeg
er eens wat tegen, als gij kunt?” riep Vader Heyn opgetogen
van ingenomenheid bij het hooren van woorden, die
hem, als het ware, uit het hart gegrepen waren.</p>

<p>Moeder Heyn zweeg en Meester zag, dat hij overwonnen
had, hoewel ze nog aarzelde, toe te geven. Maar daar kwam
opeens de jonge Pieter naar haar toe en haar om den hals
vallende, zei hij: „Och toe, Moedertje, laat me maar naar
zee gaan! Ik zal goed oppassen, Moedertje lief! Ik zal stellig
geen Watergeus worden, maar een eerlijk zeeman blijven.”</p>

<p>„Hebt gij het dan bij ons zoo kwaad, Pieter?” vroeg Moeder
snikkend.</p>

<p><span class="pagenum"><a name="Page_53" id="Page_53">[53]</a></span></p>

<p>„Neen, Moedertje, neen, ik heb het hier niet kwaad; maar
ik verlang naar zee! Och, toe, laat me toch maar gaan! Ik
zal inderdaad goed oppassen, en ik kan hier zoo maar niet
in huis meeleven en niemendal doen. Ik moet den kost toch
helpen verdienen.”</p>

<p>„Nu, jongen, als je de zinnen zóó op de zee gezet hebt,
ga dan! Ik zal u niet langer tegenhouden,” sprak Moeder,
doch men behoefde geen toovenaar te zijn om uit de wijze,
waarop ze dat zeide, af te leiden, hoeveel het haar kostte
om haar’ oudsten jongen naar zee te laten gaan.</p>

<p>„Gij zijt een braaf, lief, best, goed Moedertje,” riep Pieter
en kuste haar de tranen van de wangen, en zich hierop van
haar losmakende, ging hij naar Meester Zegers en zei: „Heeft
u het gehoord, Meester, ik mag, ja, ik mag! Heerlijk!”</p>

<p>„Zoo, wildzang, vindt gij dat zoo heerlijk? Maar wie het
doel wil, moet ook de middelen willen, die tot dat doel
leiden, en .... die middelen zijn nu juist niet zoo gemakkelijk,
vooral niet voor een’ knaap, die als gij, de schooljaren
al achter den rug heeft. Gij hebt echter in uwe schooljaren
al bitter weinig geleerd, Pieter, bitter weinig!”</p>

<p>Onze Piet had een paar brutale kijkers in het hoofd, en
er moest heel wat gebeuren, als hij ze neersloeg. Nu evenwel
schenen die kijkers opeens al hun’ overmoed afgelegd te
hebben, want hij sloeg ze neer, en een hoog schaamrood
vloog hem over de verbruinde wangen.</p>

<p>Meester Zegers scheen het niet te zien of wilde het niet
zien, en vervolgde op denzelfden deftigen toon: „Gij hebt den
kostbaren tijd van uwe leerjaren vermorst, en als ik op het
zwarte bord de woorden van mijn’ vriend Valcoogh, schoolmeester
tot Barsigherhorn, geschreven had:</p>

<div class="poem"><div class="stanza">
<span class="i0">„Ghy jonge kynders wilt op mijn leer mercken,<br /></span>
<span class="i0">Verlaet rabbouwen ende boose wercken,”<br /></span>
</div></div>

<p>dan staakt gij er den draak mede, o, jongeling!”</p>

<p>Vader knikte met het hoofd en bromde, toen de jonge
Pieter nog meer verlegen werd: „Pieter, mijn jongen, Meester<span class="pagenum"><a name="Page_54" id="Page_54">[54]</a></span>
verstaat de kunst om iemand ongezouten de waarheid te
zeggen.”</p>

<p>De waardige schoolmeester scheen dat nu ook niet te hooren,
of er geen aandacht aan te verleenen, en ging op denzelfden
preektoon voort: „Een zeeman, die wat meer wil
worden dan matroos, moet wat in het hoofd hebben. Een,
die ter nauwernood lezen en schrijven kan, zooals gij, Pieter,
en die van de stuurmanskunst zooveel weet, als een Heiden
van den Bijbel, gaat, als jong-matroos naar zee, en als hij
niet vóór dien tijd sterft, als oud-matroos het graf in! Weet
gij dat wel, o, jongeling? Verstaat gij mijne tale, jeugdige
vriend?”</p>

<p>„Ja, Meester, ik voel wel, wat u zeggen wil,” antwoordde
Pieter. „Een zeeman, die niet meer weet dan ik, komt niet
vooruit. Wat hij is, als hij aan boord komt, dat is hij zestig
jaar later nog, als hij het boord verlaat.”</p>

<p>„Juist, juist,” vervolgde Meester, tevreden, dat Piet hem
zoo goed begrepen had. „Het is nu de vraag, de groote
vraag maar, of gij lust hebt om aan boord heel uw leven
lang matroos te blijven, dan wel of ge vooruitkomen wilt!”</p>

<p>Thans pas scheen de jonge Pieter wat op dreef te komen.
De schaamteblos maakte op de wangen voor jongensvuur
plaats, en eenigszins gejaagd kwam er uit: „Ik zou niet
graag op zee altijd de oude knecht blijven. Ik zou willen
vooruitkomen, Meester! En ik zou er mijn best voor doen
ook om wat meer te worden dan matroos. En als ik wil,
kan ik wel!”</p>

<p>„Dat is een goed voornemen, jonge vriend, maar, niet ten
onrechte heeft iemand eens gezegd: „Met goede voornemens
is de weg naar de hel geplaveid.” Ik hoop dat voornemens
bij u daden zullen worden, en dat zult ge veel gauwer kunnen
bewijzen dan gij denkt. Luister naar het plan, dat ik gemaakt
heb. Ik heb een’ broeder, die schipper is geweest op een’
Levantvaarder. Hij krijgt nu een nieuw schip, dat over een
paar maanden klaar zal zijn. Dan gaat hij er mede naar
Lissabon en Venetië. Die broeder is een zeer knap zeeman,<span class="pagenum"><a name="Page_55" id="Page_55">[55]</a></span>
die de stuurmanskunst en de zeevaartkunde uitmuntend verstaat.
Hij woont te Rotterdam in de Hoogstraat, en zoo lang,
als hij nu nog niet uitgezeild is, gaat gij iederen dag, behalve
op Zon- en feestdagen, des middags om drie uur naar hem
toe, dan zal hij u de stuurmanskunst en zeevaartkunde leeren.
Wilt gij dat?”</p>

<p>Nu was Pieter niet klein meer; nu waren zijne wangen
niet schaamrood meer! Neen, het vuur der blijdschap straalde
uit zijne oogen en vol geestdrift riep hij uit: „Of ik wil,
Meester? O, graag, heel graag! U zal zien, dat ik wil!”</p>

<p>„Best, best, knaap! Maar wij zijn nog niet ten einde! Gij
kunt slecht lezen en schrijven, en dat moet ook niet zoo
wezen. Daarom komt gij iederen morgen tusschen zeven en
acht uren bij mij aan huis om ook dat te leeren. Hebt ge
het verstaan?”</p>

<p>„Maar, Meester,” zeide eindelijk de oude Heyn, „wij zijn<span class="pagenum"><a name="Page_56" id="Page_56">[56]</a></span>
geen vermogende lieden. Wij hebben geen penning om al
dat onderwijs te bekostigen!”</p>

<div class="figcenter">
<img src="images/illustration_07.jpg" width="550" alt="„Wie spreekt er van geld?” (Bladz. 56)." />
<div class="caption">„Wie spreekt er van geld?” (Bladz. 56).</div>
</div>

<p>„Wie spreekt er van geld? Ik immers niet? Mijn broeder
doet het om Godswil en ik ook. Maar als Pieter later opklimt
en iemand wordt, die het betalen kan, dan zal hij aan ons,
of, als wij dan niet meer in leven mochten zijn, aan de armen
vergoeden, wat wij aan hem ten koste gelegd hebben!”</p>

<p>„Nu, als het zóó is, dan heb ik er vrede meê. Dan zal het
schip wel in eene goede haven komen, zooals onze Watergeuzen-hopman
Dirk Duivel, een man van zessen klaar,
gewoon was te zeggen, als het hem naar den zin ging,”
zeide Vader Pieter.</p>

<p>Thans scheen Moeder ook uit hare verbazing te bekomen,
want opstaande ging ze naar Meester Zegers en zeide:
„Meester, gij slaat wonden, maar gij heelt ze ook! Hoe komt
het toch, dat u zooveel voor onzen Pieter, die u eens zoo
mishandeld heeft, doen wilt?”</p>

<p>„Wel, vrouw Heyn, dat is gauw gezegd. Pieters gedrag
bij den verschrikkelijken brand verdient nog meer loon, dan
hij reeds kreeg. Het eerste loon kreeg hij van den goeden
God, die zegenend op hem nederzag. Het tweede loon ontving
hij van zijne Ouders, die vol vreugde en trots op hun’
oudsten jongen wijzen. Het derde loon kreeg hij in een dankbaar
hart van de lieden, wier huizen en bezittingen hij hielp
beschermen. Het vierde loon vond hij in alle Delftshavenaars,
die na dien tijd met lof van hem spreken. Ik kom hem,
omdat mijn hart voor zulke jongens warm klopt, het vijfde
loon brengen, en dat vijfde loon zal zijn, hem te helpen om
in de wereld vooruit te komen. Die begeerte om hem te beloonen,
heeft al lang bij mij bestaan. Toen ik hem daar zoo
zag boven op dat pannendak, te midden van de vlammen, die
naar alle kanten uitsloegen, en hem zelfs de haren zengden,
vergaf ik hem terstond de pijn en de schande, die hij mij
eenmaal in eene booze bui aandeed, en ik besloot al mijne
zwakke krachten in te spannen ten einde hem iets voor zijn’
moed te geven. Ziet ge, daarom en dáárom alleen is het,<span class="pagenum"><a name="Page_57" id="Page_57">[57]</a></span>
dat ik uw’ Pieter helpen wil, opdat er iets meer uit hem
groeie dan een simpel matroos. En nu ik mijne boodschap
gedaan heb, en alles naar genoegen is afgeloopen, zoo wensch
ik u allen een’ goeden avond en wel te rusten! Pieter, morgenochtend
om zeven uren in de Groenendaal, hoort ge?”</p>

<p>Zoodra Meester Zegers vertrokken was, raakten alle banden
der tongen los. Wat al gepraat en gesnap! Men zou dit; men
zou dat; men wilde hier; men wilde daar! Ieder had wat te
zeggen en Pieter wel het meest. Alleen Moeder zweeg en
dacht stil voor zichzelve na, terwijl Vader vergenoegd de
handen wreef en maar ieder oogenblik mompelde: „Ja, ja,
het is waarheid: Het muist graag, wat van katten komt.”</p>



<hr class="chap" />
<h2><a name="VIJFDE_HOOFDSTUK" id="VIJFDE_HOOFDSTUK">VIJFDE HOOFDSTUK.</a><br />

<small>Onder Moeders gebed naar zee.</small></h2>


<p>Het ongewone van alweer te gaan leeren, maar bovenal
zijne blijdschap, dat hij binnenkort naar zee zou mogen gaan,
had Pieter den nacht, die op dit gewichtige besluit volgde,
slechts eene korte rust vergund. Had het lang geduurd eer
hij den slaap vatten kon, toen deze eindelijk kwam, kwamen
droomen mede, en zoodra de stralen der morgenzon door het
dakvenstertje vielen, was hij wakker, en moede van het
droomen, wilde hij liever maar niet langer blijven liggen.
Hij stond dus op, waschte en kleedde zich. Voor het kleine
dakvenster gekomen, deed hij dat open, boog zich er door
heen en keek naar de Maas, waarover een dunne nevel lag.
De masten der schepen werden zichtbaar, doch overal aan
boord was alles nog in rust. Alleen de mannen van de hondewacht,
die om vier uur zouden afgelost worden door de
dagwacht, keken hier en daar droomerig over de verschansing.</p>

<p>En daar, met de oogen naar het water en de schepen
gekeerd, begon onze Pieter te denken aan de zee,&mdash;aan zijne<span class="pagenum"><a name="Page_58" id="Page_58">[58]</a></span>
toekomst! Er ging veel om in het hoofd van den knaap.</p>

<p>Dat hij bij het weinige, dat hij op school geleerd had, ook
niets aan de geschiedenis gedaan had, is duidelijk, maar zonder
dat de geschiedenis op school onderwezen werd, wist zelfs
de geringste man in de zeegewesten de gebeurtenissen van
den dag mede te deelen.</p>

<p>Wanneer de bakker het deeg heeft gekneed, laat hij het
eene poos in den trog staan om het door gist te laten rijzen.
Dan zet het deeg uit, en wat een halfvolle trog was, wordt
weldra een volle, en als hij er ten laatste geen brood van
ging bakken, dan zou het deeg over den trog heen komen.</p>

<p>Zie, de Nederlanders der zeegewesten van dien tijd, waren
als het bakkersdeeg in den trog; er was werking in. Nog bijna
onbewust hoe het kwam, gevoelde het volk zich tot daden
geprikkeld, op de groote wateren, maar niet zoo zeer hier
te lande. Althans de Hollanders, Zeeuwen en Friezen hadden
met dappere daden op het land weinig op. Er stak een zeeman
in hen, geen soldaat.</p>

<p>Leycester was een paar jaren geleden vertrokken en na
diens vertrek had men de oppermacht dezer landen niet aan
een’ anderen Vorst aangeboden. De Republiek was, als het
ware, gevestigd, en met een’ Prins Maurits aan het hoofd
van het leger en een van Oldenbarnevelt in ’s Lands raadzaal,
begon de jonge Republiek al de kracht van hare jeugd te
gevoelen, en evenals een gezonde knaap, die vrij gekregen
heeft, denkt: „Wat zal ik toch nu eens doen? Ik moet, ik
wil, ik zal wat doen,” zoo spitsten ook zoo onze Voorouders
in die dagen hun brein tot het zoeken van alles, wat ze doen
konden, doen, het liefst op zee en ver van honk.</p>

<p>Dat de jonge Pieter nu ook zoo dacht, is duidelijk. Wat
zou hij aan boord van het schip doen? Waar zou hij komen?
Wat zou hij worden?</p>

<p>De Ridders van vroegere eeuwen waren er sinds lang niet
meer; de adellijke grondbezitters, mannen met aanzienlijke
namen, waren er nog wel in Holland, maar het ontzag, dat
het volk vroeger voor hen gehad had, bestond niet meer. Er<span class="pagenum"><a name="Page_59" id="Page_59">[59]</a></span>
was een andere aanzienlijke stand aan het opkomen. Het was
die der „Burgerkoningen van de Republiek” en deze stand
groeide op uit heel de burgerij, uit de armen zoowel als uit
de aanzienlijken en rijken. Het was, alsof iedereen gevoelde,
dat hij het ver in de wereld zou brengen, als hij maar van
aanpakken wist. Die geest van „willen aanpakken” bezielde
duizenden van hoofdstraat tot achterbuurt.</p>

<p>Was het nu wonder, dat de zoon van een’ matroos, die
slechts ter haringvangst voer, eerzuchtige droomen kreeg en
met tal van voorbeelden voor oogen, van zichzelven dacht:
„Wat een ander kan, dat kan ik ook!”&mdash;Immers reeds
tegen het begin der zeventiende eeuw waren, vooral in Holland
en Zeeland mannen uit den minderen stand al heel wat
geworden in den lande!</p>

<p>Het was aan Pieters gelaat te zien, dat zijn vurig hart
van eerzucht klopte, en naarmate de nevelen op de Maas
meer verdwenen, naarmate de zonnestralen alles meer in
gloed zett’en en naarmate alles, op de rivier en in de havenbuurt,
meer tot leven kwam, naar diezelfde mate stegen zijne
eerzuchtige plannen, en wie weet hoe hoog ze wel gestegen
waren, als Vader, die niet wist dat Pieter al lang en breed
op was, beneden aan de trap niet geroepen had: „Jongens,
jongens, het is halfzes! Er uit, jongens!”</p>

<p>Jacob, Simon en Cornelis rekten zich uit en riepen: „Ja,
Vader!” waarna ze opstonden. Onder het aankleeden vertelde
Pieter hun, wat hij dien morgen zoo al op de Maas gezien
en welke mooie plannen hij voor zichzelven gemaakt had.</p>

<p>Na het ontbijt, dat steeds te zes uren gehouden werd, begaf
Pieter zich naar zijn’ ouden Meester, en des middags ging hij
vol blijden levensmoed naar Rotterdam om bij schipper Zegers
de eerste lessen te nemen in de stuurmanskunst.</p>

<p>Zoo ging het den eenen dag na den anderen bijna twee
maanden lang. Zoo traag in het leeren Pieter vroeger geweest
was, zoo ijverig was hij nu. De tijd vloog hem om. Maar
ook voor Moeder vlogen de dagen te schielijk voorbij. Ze was
wel arm, en het geld moest uit alle hoekjes en gaatjes opgezocht,<span class="pagenum"><a name="Page_60" id="Page_60">[60]</a></span>
ja, op een paar boterhammen en een stukje kaas
minder, uitgewonnen worden; maar ze wilde toch niet hebben,
dat haar oudste jongen als een schooier aan boord zou komen.
Oude spulletjes waren het, zeker, dat viel niet tegen te spreken.
Op een koopje, van oud nieuw gemaakt, ieder zag het! Maar
was dat schande? Zet eens eene vuist als ge geen hand hebt,
en koop eens spiksplinternieuwe en mooie kleeren, als er
zelfs niet genoeg voor oude is! Eene Moeder kan veel, maar
zulke wonderen verrichten, dat gaat niet, dat kan niet. En
dan, behalve die uitrusting was er nog meer noodig.</p>

<p>In 1580 was te Delftshaven eene vereeniging tot stand
gekomen, die den naam droeg van: „Matroozen-troost”. Die
vereeniging bestond uit zeelieden, die eenig geld bij elkander
brachten, hetwelk door drie Regenten beheerd werd. Viel nu
een der matrozen, die lid van die vereeniging was, in handen
van Duinkerksche kapers, dan werd hij met geld van de
bijeengebrachte som vrijgekocht. Dat lidmaatschap kostte nu
wel veel geld, veel althans voor menschen, die met schrale
verdiensten moesten rondkomen, maar Moeder had besloten,
dat haar jongen ook lid zou worden, het mocht kosten wat
het wilde. Wanneer hij in handen van die woeste zeeschuimers,
niet veel beter, misschien wel erger, dan de Watergeuzen,
viel, dan zou hij in harde gevangenschap moeten
blijven zuchten, en wie weet of ze hem zelfs niet om het
leven zouden brengen. Dus, Pieter moest lid worden van
„Matroozen-troost”.</p>

<p>En onder die velerlei beschikkingen brak eindelijk de dag
aan, dat Pieter zou vertrekken. Het schip, „de Westland”
geheeten, en voor rekening van eenige Delftsche kooplieden
uitgerust, lag zeilreê in Delftshaven.</p>

<p>Slechts een paar uren nog en dan zou het de haven verlaten.
Wie wist voor hoe lang!</p>

<p>Pieter was nog aan boord; hij had echter geen afscheid
genomen en mocht dat nog gauw gaan doen. Zijn Vader
was niet thuis; deze was op de vischvangst, en hem had
Pieter al vaarwel gezegd. Jacob was bij een’ timmerman<span class="pagenum"><a name="Page_61" id="Page_61">[61]</a></span>
te Delft in de leer, en Cornelis en Simon waren in school.
Moeder was dus alleen, heel alleen thuis.</p>

<p>„Nu, jongens, een half uurtje, hoor, niet langer,” zeide
de schipper, aan wien gevraagd werd om thuis afscheid te
gaan nemen.</p>

<p>Hierop liepen drie jongens van boord de Haven op.</p>

<p>Wie dat waren?</p>

<p>Dat waren Willem Adriaensz. Blokmaker,&mdash;Jan Dirksz.
en onze Pieter.</p>

<p>De eerste twee gingen met „de Westland” als licht-matrozen
mede, en Pieter, als bootsmans-leerling.</p>

<p>„Tot straks,” klonk het thans, en de drie knapen liepen
ieder naar hun eigen huis.</p>

<p>Maar weldra vertraagde Pieter zijne schreden. Hij wilde
wel hard loopen; maar hij kon niet. Er was iets, dat hem
hinderde, en hoe dichter hij bij huis kwam, des te vreemder
gevoelde hij zich. Het was in zijne keel, alsof daar een stuk
droog brood zat, dat hij wel doorslikken wilde, maar niet
doorslikken kon.</p>

<p>Eindelijk kwam hij, ondanks zijne vertraagde schreden,
toch thuis.</p>

<p>Hij deed de deur open, trad binnen en ging naar zijne
Moeder, die bezig was om met de tang het vuur wat op te
rakelen. Zij keerde zich om toen zij iemand hoorde binnenkomen,
en Pieter in het vertrek ziende, zag ze hem verstoord
aan en zeide: „Blijf staan! Wat is dát?”</p>

<p>Pieter stond onthutst stil en vroeg: „Wat, Moeder?”</p>

<p>„Vraag-je nog „wat”, jongen?”</p>

<p>„Ja, Moeder, ik weet niet....”</p>

<p>„Zoo, weet gij altemet niet, waarom daar voor de deur
eene voetmat ligt?”</p>

<p>Pieter lachte even en zei: „Maar, Moeder! Ik....”</p>

<p>„Houd dat „maar” toch eindelijk voor je! Doe als altijd!”</p>

<p>Pieter keerde terug en veegde de lage zeemansschoenen,
die niet vuil waren, aan het matje af. Hij had dat voor het
eerst van zijn leven vergeten.</p>

<p><span class="pagenum"><a name="Page_62" id="Page_62">[62]</a></span></p>

<p>„Genoeg,” sprak thans Moeder, „zeg mij nu vaarwel!”</p>

<p>Pieter deed het; maar, koel. Moeder deed ook zoo raar!</p>

<div class="figcenter">
<img src="images/illustration_08.jpg" width="300" alt="„Vergeet&mdash;je&mdash;Moeder&mdash;niet!”" />
<div class="caption">„Vergeet&mdash;je&mdash;Moeder&mdash;niet!” (Bladz. 62).</div>
</div>

<p>„Hoor eens, jongen,” begon Moeder terwijl ze hem de
armen om den hals bleef houden, „ik weet dat je mij al
heel vreemd vindt. Goed, vind dat. Maar nu we op het punt
staan, van elkander te scheiden, heb ik je nog wat ernstigs
te zeggen. Tot heden heb-je altijd ons, uw’ Ouders, moeten
gehoorzamen, en als je het niet deedt, dan wachtte je straf.
Nu ga-je naar zee. De zee maakt een’ mensch lichtelijk vrij
en ongebonden, ja, soms woest, hardvochtig en onverschillig.
Zoo ze jou dat óók maakt, dan zou ik liever hebben, dat je
nimmer weer een’ voet over dezen drempel zettet. Ik wil
van mijne kinderen gehoorzaamheid, al werden ze zoo hoog
geplaatst, dat er tusschen hen en Zijne Excellentie Prince
Maurits, dien God behoede, slechts ééne schrede afstands
was. Ik heb je geleerd, God en uw’ Ouders te gehoorzamen.
Als ik je wederzie, moet dat nóg zoo zijn. En gehoorzaamheid
zit niet enkel in het groote,&mdash;gehoorzaamheid zit ook
in het kleine. Wie, als hij binnen de deur komt, begint met
de voeten niet op de mat af te vegen, ofschoon hij weet,
dat dit orde en regel is, die eindigt met zelfs God niet te
gehoorzamen en te leven als een heiden. En nu, mijn jongen,
denk altijd, je heele leven lang, in Noord of Zuid, in Oost
of West, nu of over veertig jaar, als bootsmans-leerling, als
schipper of als Kapitein, denk altijd aan deze ure. Vergeet
je Moeder nooit, dan vergeet je ook de lessen niet, die zij
je gegeven heeft; dan vergeet je den Lieven Heer niet; dan
zal mijn gebed voor je welzijn niet onverhoord blijven! En
nu, Pieter, lieve beste Pieter, ga, ga met God! Vergeet ....
je&mdash;je Moeder&mdash;-je Moeder niet!”</p>

<p>Hier moest de strenge Moeder opeens zwijgen. Zij had
zich geweld aangedaan om kalm te blijven; ze wilde tot op
het laatste oogenblik den schijn aannemen, alsof er in dat
kloppende en zwoegende hart geen teedere liefde te vinden
was. Maar de strenge Moeder moest in dien fellen strijd voor
de teedere Moeder onderdoen. Ze wierp de tang neer en<span class="pagenum"><a name="Page_63" id="Page_63">[63]</a></span>
krampachtig snikkend sloeg ze de armen, de trouwe Moederarmen,
om den hals van haar’ oudsten en drukte hem aan
het Moederhart, het trouwe Moederhart, dat zóó hevig klopte,
dat Pieter de slagen wel tellen kon. Eindelijk, na zijn gelaat
met kussen overdekt te hebben, maakte zij zich los, en een
klein pakje, dat op de tafel lag, in de hand nemende, reikte
zij het hem over en zeide: „Aan boord eerst te openen,”
kuste hem nogmaals en nogmaals, en .... beval hem heen
te gaan, omdat zijn tijd verstreken was.</p>

<p>„Een half uurtje, hoor!” had de schipper gezegd.</p>

<p>Het was bijna een uur geworden.</p>

<p>Voort, Pieter, voort! Niet begonnen met nu al te kort te
doen aan zeemansplichten!</p>

<p>Pieter toonde thans, dat hij nog loopen kon. Den weg,<span class="pagenum"><a name="Page_64" id="Page_64">[64]</a></span>
waarover hij wel tien minuten gedaan had, toen hij naar
zijne Moeder ging, werd nu in minder dan de helft afgelegd.
Hij kwam evenwel volgens het bevel te laat, maar toch won
hij het nog van zijne beide makkers, Willem en Jan.</p>

<p>Zoodra hij nu aan boord trad, vond hij daar Meester Zegers
en zijne broeders Cornelis en Simon om afscheid te nemen,
en hoewel Meester hem niet zoo weekhartig maakte, als
Moeder, toch vond Pieter, dat de oude man hartelijk was,
als weinig anderen. Maar eindelijk, toen Willem en Jan ook
aan boord waren gekomen, verzocht de schipper zijn’ broeder
vriendelijk om henen te gaan. Hij kon er op rekenen, vast
en stellig, dat hij voor den jongen Pieter Pietersz. Heyn
zorgen zou, alsof hij zijn eigen kind was.</p>

<p>Meester ging met Piets broeders aan den wal. De loopplank
werd ingehaald en toen, evenals eenige jaren geleden waarin
onze goede Dr. Heye zong, was het:</p>

<div class="poem"><div class="stanza">
<span class="i0">„De kabels los, de zeilen op,<br /></span>
<span class="i2">Dat gaat er op een varen:<br /></span>
<span class="i0">Al waren wij Sinjeurs aan wal,<br /></span>
<span class="i2">Ons hart lag in de baren;<br /></span>
<span class="i0">Een Hollandsch kind, dat is bekend,<br /></span>
<span class="i0">Dat vindt in zee zijn element!<br /></span>
</div><div class="stanza">
<span class="i0">Hoezee dan, jongens, in het want!<br /></span>
<span class="i2">De handen uit de mouwen!<br /></span>
<span class="i0">Laat Duitscher, Noor of Engelschman<br /></span>
<span class="i2">Niet klimmen in je touwen!<br /></span>
<span class="i0">Dàn kan je varen zonder peil,<br /></span>
<span class="i0">Al blies de Nikker in het zeil.”<br /></span>
</div></div>

<p>Pieter keek naar alle kanten uit, of hij zijne Moeder nog
niet eens zou zien. Hier stond een groepje mannen en vrouwen;
zij was er niet bij.&mdash;Daar stonden eenige nieuwsgierigen,
die van alles, wat er gebeurt, het naadje van de
kous willen weten; vrouw Heyn was er niet bij. Ginds liepen
eenige luierende manspersonen met een dergelijk slag van
vrouwen, den tijd dooden met kallen en snappen over allerlei
onbeteekenende dingen, soms ook wel over hunne buren; ook
daar was ze niet bij.</p>

<p><span class="pagenum"><a name="Page_65" id="Page_65">[65]</a></span></p>

<p>Maar bij de Sluis, ja, daar bij Gerrit, den sluiswachter, die
uit de Kolk verdreven werd door den brand, en die nu bijna
aan het einde van de haven in een nieuw huisje woonde,
daar stonden een paar vrouwen door de ruiten te kijken.</p>

<p>De eene was de Moeder van Mietje en Jantje.</p>

<p>De andere?</p>

<p>Zou Pieter dat nog behoeven te vragen? Neen, hij herkende
haar terstond, al was haar gelaat, door eene huive gedekt,
nauw zichtbaar. Die andere was zijne Moeder.</p>

<p>Hij wuifde met de wollen muts, deed het nog eens en
nog eens, en zij, die daar binnen stond en wie die laatste
groet gold, knikte hem zoo lang vriendelijk tegen, tot ze voor
elkander verdwenen....</p>

<p>En de wind, die de zeilen van de „Westland” deed zwellen,
en haar langs het gerimpelde watervlak der Maas naar zee
bracht, diezelfde wind sloeg het deurtje van Moeders huisje
toe, toen zij er intrad om nog eens in alle stilte, door niemand
gezien en door Één slechts gehoord, te stamelen: „Goede God,
bewaar mijn’ jongen! Behoed mijn’ zoon, mijn’ oudste.”</p>



<hr class="chap" />
<h2><a name="ZESDE_HOOFDSTUK" id="ZESDE_HOOFDSTUK">ZESDE HOOFDSTUK.</a><br />

<small>Geketend en het hoofd geschoren.</small></h2>


<p>Acht jaren lang had Pieter met wisselvallig geluk gevaren.
Op zijn’ eersten tocht leed hij met „de Westland” schipbreuk
in de Middellandsche Zee en kwam hij weer aan boord van
een ander schip in het Vaderland terug, arm en berooid. De
uitrusting, waaraan zijne lieve Moeder zooveel ten koste had
gelegd, lag op den bodem der zee, en alleen dat, wat in het
pakje zat, hetwelk zij hem bij het heengaan gegeven had,
was behouden gebleven. Dat had hij, zelfs met levensgevaar,
nog uit het zinkende schip gehaald. Het was een tamelijk
versleten en beduimeld Bijbeltje, doch met geen enkele bladzijde
te weinig, al lagen er ook bladen los in.</p>

<p><span class="pagenum"><a name="Page_66" id="Page_66">[66]</a></span></p>

<p>Niet afgeschrikt door den ongelukkigen afloop van dien
eersten tocht, ging hij met schipper Zegers, die op een ander
schip voor Rotterdam was gaan varen, mede naar de Oostzee.
Maar ook deze tocht was niet gelukkig; want een zeer vroeg
invallende winter sloot het schip met nog enkele andere
Hollandsche vaartuigen bijna vijf maanden in de haven van
Danzig op. Schipper Zegers, door dezen nieuwen tegenspoed
erg korzelig en onverschillig geworden, gaf onzen Pieter
weinig of geen les meer in stuurmanskunst en zeevaartkunde,
hoewel er in die vijf lange wintermaanden anders
gelegenheid genoeg toe zou geweest zijn. Boeken waren toen
nog verre van algemeen, zoodat er aan boord ook geen te
vinden waren. De tijd werd dus doorgebracht met wat in de
stad te slenteren, wat op het verkeer- en dambord spelen,
zingen, vertellen of zich vervelen. Ter eere van Pieter moet
evenwel gezegd worden, dat hij geen dag voorbij liet gaan
zonder een hoofdstuk uit zijn’ Bijbel, of wat in een boek over
zeevaartkunde gelezen te hebben.</p>

<p>Eerst half Mei kwam hij weder te Delftshaven aan en daar
hij op dat oogenblik geen schip krijgen kon, nam hij dienst
op eene schuit voor de vaart naar Antwerpen. Dat gedurig
heen- en weervaren beviel hem echter in het geheel niet,
hoewel zijne Moeder het niet ongaarne zag. Zij had hem dan
om de veertien dagen zeker eenmaal thuis. Van de binnenvaart
ging hij op de haringvloot, en van de haringvloot
alweer op een schip, dat naar de Middellandsche Zee moest.
En zoo ging het af en aan, nu eens op dit, dan op dat schip.
Nu eens op Spanje, dan op de Oostzee. In 1599 evenwel was
hij zoo gelukkig, zich, als tweeden stuurman, te laten aanmonsteren
op de „Maze”. De schipper was zijn oude bekende,
Zegers, en behalve Willem Adriaensz. Blokmaker, die, als
bootsman, dienst deed, en Jan Dirksz. die voor kok aangenomen
was geworden, bevonden zich ook thans aan boord
Govert en Steven, de neven van Meester Zegers. Zij hadden
zich als gewoon matroos laten aanmonsteren. De reis van de
„Maze” was naar Lissabon. Vroolijk en vol blijde verwachting<span class="pagenum"><a name="Page_67" id="Page_67">[67]</a></span>
ging men het zeegat andermaal uit. Men zou toch eindelijk
wel eens eene gelukkige reis maken!</p>

<p>Maar onderwijl de reis voorspoedig werd voortgezet, gebeurde
er iets in Spanje, waarvan de bemanning van de
„Maze” niets te weten kwam vóór het te laat was.</p>

<p>Wat was het?</p>

<p>In 1580 had Koning Filips II door Alva Portugal laten
veroveren, zoodat dit kleine land met zijne uitgestrekte bezittingen
in Oost en West, vooral in Oost-Indië, ook tot het
Spaansche rijk behoorde. Voor de Indische voortbrengselen
waren eerst Venetië en Genua de stapelplaatsen geweest,
doch toen de koene en ondernemende Portugeezen, om Kaap
de Goede Hoop heen, den weg naar Oost-Indië gevonden
hadden, werd Lissabon de stapelplaats van de Indische voortbrengselen,
en voor heel Europa kwam men ze hier uit de
tweede hand koopen. Dat deden vooral de Nederlanders, en
hoewel Koning Filips II met zijne Nederlandsche gewesten
in oorlog was, en menigmaal op het punt gestaan had om
de Spaansche en Portugeesche havens voor de Nederlandsche
schepen te sluiten, hadden de kooplieden in Portugal en
Spanje dat nog altijd weten te voorkomen, want zij vreesden,
dat de Nederlanders, als ze de Indische waren niet meer in
Portugal uit de tweede hand konden koopen, niet rusten
zouden, voor ze die uit de eerste hand in Oost-Indië zelve
zouden kunnen koopen. De Nederlanders wisten den weg wel
niet om Kaap de Goede Hoop heen, doch men kende hun’
ondernemingsgeest genoeg om te begrijpen, dat zij zóó lang
zoeken zouden, tot ze den weg gevonden hadden, en dan
zouden ze niet rusten voor ze ook vasten voet in de Indiën
hadden. Om dat zoeken en vinden van dien weg, met al wat
er op volgen zou, te voorkomen, wist men Koning Filips II
te bewegen om den Nederlanders de vrije handelsvaart op de
Spaansche havens te blijven toestaan. In 1598 stierf Koning
Filips II, en onder den naam van Filips III, volgde zijn zoon
hem op. Deze luisterde niet naar de raadgevingen en verzoeken
van de Portugeesche kooplieden, en in het sluiten<span class="pagenum"><a name="Page_68" id="Page_68">[68]</a></span>
van al de havens in zijn gebied voor de Nederlandsche schepen
zag hij juist het middel om de oproerige gewesten, die het
Spaansche gezag reeds afgezworen hadden, tot onderwerping
te dwingen. Van dien kloeken ondernemingsgeest der Nederlanders,
om niet te rusten vóór ze den weg naar de Oost-Indië
gevonden hadden, geloofde hij, jammer genoeg voor
Portugal en Spanje, niets.</p>

<p>Hij wist, dat de Nederlanders niet al de goederen, die ze
in Lissabon of eene andere haven van het Spaansche grondgebied
kochten, voor zich zelven aanschaften, maar dat het
grootste deel van die goederen alweer door hen verkocht werd
aan de bewoners van de Oostzee-landen, en dat ze hiermede
groote winsten wisten te behalen. Dat die winsten alweer
voor een groot deel besteed werden om er krijgsvolk voor te
werven, dat bestemd was om tegen de Spanjaarden te strijden,
wist hij ook. Het was genoeg bekend, dat de legers der
oproerige Nederlanders voor het grootste deel uit vreemde
huurbenden bestonden. Nu meende Koning Filips III, dat hij
door het openlaten van de Spaansche havens zelf oorzaak
was, dat de Nederlanders den strijd tegen hem konden volhouden,
en hij redeneerde daarbij zoo ongeveer aldus:</p>

<p>„Hieraan moet, hoe eer hoe beter, voorgoed een einde
komen. Ik wil niet langer toestaan, dat die rebellen met
hunne schepen in mijne havens komen. Zij verrijken zich ten
koste van mijne onderdanen, die eigenlijk de vrachtvaarders
op heel Europa moesten zijn! Voortaan worde elk Nederlandsch
schip, dat mijne havens binnenloopt, verbeurdverklaard
en de bemanning naar de galeiën gebracht. Als ik dat
doe, snijdt het mes aan twee kanten. Aan den eenen kant
ga ik de vermeerdering der rijkdommen van de oproerige
kooplieden tegen, en aan den anderen kant breng ik stilstand
in den zeehandel, waardoor ginds honderden matrozen zonder
verdiensten zullen komen. Deze laatsten zullen met hun’
ledigen tijd geen’ raad weten, en uit ontevredenheid over het
gemis aan verdiensten, oproer maken. „In troebel water is
het goed visschen,” zeggen de luiden daar! Best, ze zullen<span class="pagenum"><a name="Page_69" id="Page_69">[69]</a></span>
ondervinden, dat ik Hollandsche spreekwoorden weet toe te
passen.”</p>

<p>De verstandig denkende Spanjaarden en Portugeezen, die
aan het Hof verkeerden en wisten, wat de Koning van plan
was, trachtten hem wel duidelijk te maken, dat hij zichzelf
en zijne onderdanen met dat aan twee kanten snijdende mes
het eerst wonden en hevig wonden zou ook, maar Koning
Filips III meende de wijsheid in pacht te hebben, en luisterde
niet naar den goeden raad, zoodat hij den domsten streek
beging, dien een Vorst maar begaan kon, en oorzaak zou
zijn van Spanje’s ondergang en de opkomst van eene Republiek,
die eens zoo machtig worden zou, dat Spanje zich in een
bondgenootschap met haar verheugen zou. Van de voorspelde
wonden, die de Koning zichzelf en zijn land toebrengen zou,
zullen we in dit verhaal nog genoeg te weten komen en te
zien krijgen. Keeren we daarom terug aan boord van de „Maze”,
die we voor dit uitstapje in de geschiedenis een oogenblik
verlaten hebben.</p>

<p>Terstond, na het nemen van dit besluit, werden ijlboden
naar alle Spaansche en Portugeesche kuststeden afgezonden,
met het bevel aan de bestuurders dier plaatsen, dat men alle
Nederlandsche schepen, die er binnenvielen, prijs verklaren
en het volk ervan, als slaven, naar de galeiën zenden zou.</p>

<p>Voor den mond van de Taag kruiste de Spaansche oorlogsgalei
„de Lucera”.</p>

<p>De Kapitein van dat schip heette Don Calliado. Hij was een
tiran voor zijne eigen landslieden en altijd even grimmig als
een Noorsche beer. De roeiers van zijne galei, allen veroordeelden,
werden door hem nog erger dan wilde dieren behandeld,
en als er een paar onder de martelingen bezweken,
zei hij: „O, er is in Spanje nog meer van dat tuig te
vinden!”</p>

<p>Met scherpen en geoefenden zeemansblik zag hij uit, of hij
in de verte geen zeil zag naderen. Hij toch ook had het
bevel van Koning Filips ontvangen, en hij verheugde zich al
bij voorbaat in de kwellingen, die hij den Nederlanders zou<span class="pagenum"><a name="Page_70" id="Page_70">[70]</a></span>
aandoen, en genoot in gedachten al van het voordeel, dat het
nemen van een Nederlandsch schip hem aanbrengen zou.</p>

<p>Eindelijk ontdekte hij een zeil; maar het was nog te ver
om te zien welke landsman het was. Met een goed gezeilden
wind naderde het evenwel spoedig, en kwam het zóó dichtbij,
dat men op de „Lucera” alles onderscheiden kon.</p>

<p>Calliado lachte; het was een Hollander.</p>

<p>„Daar kruist eene oorlogsgalei voor de rivier, schipper!”
zeide Pieter.</p>

<p>„Dat zie ik ook!” was het antwoord.</p>

<p>„Liggen hier altijd oorlogsbodems?” vroeg Willem Blokmaker.</p>

<p>„Nooit gezien! Maar waarom?”</p>

<p>„Wel, schipper, ze konden het wel eens op ons verzien
hebben. Men kan het niet weten.”</p>

<p>„Ben-je mal? Waarom zouden ze dat? We zijn nu wel met
Spanje in oorlog, maar zelfs ten tijde van Alva kwamen wij
hier rustig aan. Na Alva zijn de zaken heel wat veranderd,
en Filips III is Filips II niet!”</p>

<p>„Ze zeggen, dat hij dom is!” waagde Pieter zoo terloops
aan te merken. „Zou het waar zijn?”</p>

<p>„Nu ja, het buskruit zou hij nooit uitgevonden hebben.
Maar wat geeft dat? Mij dunkt, dat is juist in ons voordeel!”</p>

<p>„Of in ons nadeel, schipper! Hoewel Spanje en Portugal
veel voordeel trekken uit onzen handel op hunne havens, kon
de nieuwe Koning er wel eens anders over denken. Domme
menschen doen soms domme dingen!”</p>

<p>„Ei, Pieter Pietersz. Heyn, de tweede stuurman op de
„Maze” begint zoo wat aan de regeerderij te doen? Een slecht
baantje, vriendlief! Voor een’ zeeman geldt het in de eerste
plaats: „Schoenmaker, blijf bij uwe leest!”</p>

<p>Pieter en Willem zwegen. Ze dorsten niet langer voortgaan
met ook maar met een enkel woord, den schipper,
die nooit eenige tegenspraak verdragen kon, uit zijn humeur
te brengen.</p>

<p>Ondertusschen kwam de oorlogsgalei wat nader, en het
was duidelijk, dat ze iets met de „Maze” te maken had.</p>

<p><span class="pagenum"><a name="Page_71" id="Page_71">[71]</a></span></p>

<p>„Hoe vreemd toch, dat die galei ons zoo tegemoet komt,”
zeide Pieter tot Willem.</p>

<p>„Misschien denken ze wel, dat we de kinderpokjes of eene
andere ziekte aan boord hebben, en dat wij de besmetting
in Lissabon brengen zullen!”</p>

<p>„Kwamen ze daarnaar vroeger ook onderzoek doen?”</p>

<p>„Weet ik het? Ik ben hier voor den eersten keer!”</p>

<p>Nu werd er eene roeiboot van de galei uitgezet en deze
legde aan bakboordszijde aan.</p>

<p>„Aan stuurboord, man aan het roer!” riep schipper Zegers.
„Nobel gezelschap ontvangen we nooit aan bakboord. Dat is
alleen voor de kadraaiers en uitventers van vruchten.”<a name="FNanchor_3_3" id="FNanchor_3_3"></a><a href="#Footnote_3_3" class="fnanchor">[3]</a></p>

<p>De Spaansche Bevelhebber scheen zich evenwel niet aan
deze woorden te storen en klom, gevolgd door een tiental
matrozen, tegen den valreep van de „Maze” op en betrad
het dek.</p>

<p>Schipper Zegers en de manschappen, voor zoover deze op
het dek waren, stonden verwonderd op te kijken, en wisten
niet, wat zij van dat vreemde bezoek maken moesten.</p>

<p>„Wie is de schipper?” vroeg Calliado, die in persoon met
de boot medegegaan was, voorwaarts tredende.</p>

<p>„Die ben ik, Senor!” antwoordde Schipper Zegers beleefd,
en ook in het Spaansch.</p>

<p>„Welnu, dan! In naam van Z. M. den Koning van Spanje,
Heer der Nederlanden en Oppermachtig gebieder van Amerika
verklaar ik dezen bodem prijs en de bemanning gevangen!”
Schipper Zegers, zoowel als al de schepelingen, stonden op
dat bericht geheel verslagen.</p>

<p><span class="pagenum"><a name="Page_72" id="Page_72">[72]</a></span></p>

<p>Eindelijk vatte de schipper moed en zei: „Maar dat is
schenden van alle volkenrecht!”</p>

<p>„Als je dat denkt, zeg het dan den Koning zelf, als je hem
ooit in je leven te spreken krijgt. Ik denk er anders over!”</p>

<p>Tot op dit oogenblik hadden de matrozen geen woord
gesproken, doch plotseling trad één hunner vooruit en riep:
„Op, mannen, zullen we ons door deze Spaansche bloedhonden,
als slachtvee, laten knevelen? Op, op, slaat ze dood! Slaat
ze dood!”</p>

<p>En de daad bij het woord voegend, greep hij eene bijl en
vloog op Don Calliado en zijne manschappen in. De overigen<span class="pagenum"><a name="Page_73" id="Page_73">[73]</a></span>
volgden dit voorbeeld, en zeker zouden de Spanjaarden het
onderspit gedolven hebben, als er niet twee sloepen van de
galei hulp gebracht hadden.</p>

<div class="figcenter">
<img src="images/illustration_09.jpg" width="550" alt="Schipper Zegers en al de zijnen werden gekneveld. (Bladz. 73)." />
<div class="caption">Schipper Zegers en al de zijnen werden gekneveld. (Bladz. 73).</div>
</div>

<p>Nu werden schipper Zegers en al de zijnen gekneveld, en
op den matroos, die het eerst aangevallen was, toetredende,
zeide Don Calliado, op eene buil aan het hoofd wijzende,
hem door een’ vuistslag toegebracht: „Ééne buil heb-je mij
toegebracht, oproerig gespuis, tienduizend zal ik er je allen
teruggeven. Don Calliado heeft altijd woord gehouden! Reken
er dus op, dat de tienduizend meer dan vol zullen gemaakt
worden! Mannen, voert hen weg!”</p>

<p>De geknevelde Hollanders werden nu onder het gejuich
der straatjongens van Lissabon, als een troep slachtvee naar
een’ donkeren kelder van de gevangenis gebracht. De deur
werd gesloten, doch aan het losmaken der banden en touwen
werd niet gedacht. Heel den tijd, dat ze in dat donkere hol
zaten, hoe lang wisten ze niet, liep er een schildwacht voor
de deur met eentonigen tred op en neder.</p>

<p>„Schipper, waar is u?” riep Pieter na eenigen tijd.</p>

<p>„Hier ben ik. Wat moet gij van mij hebben?”</p>

<p>„Hoe lang moeten we hier blijven?”</p>

<p>„Weet ik het, jongmensch? Heb ik het bevel gegeven om
ons te laten opsluiten en behandelen als honden?”</p>

<p>„Ik heb ergen dorst!” klaagde Jan Dirksz.</p>

<p>„Jongen, als je ons niet allen razend wilt maken, spreek
dan niet van dorst, van water, of van wijn! Hoe meer men
daarover praat, hoe meer men den dorst opwekt,” sprak de
eerste stuurman.</p>

<p>Op dit bevel zwegen allen, hoewel de vijf kameraads
elkander hadden opgezocht om, ware het dan ook maar
fluisterend, malkander hun’ nood te klagen.</p>

<p>En er was nood! Het hok was te nauw voor één’ man
om er, zonder toevoer van versche lucht, vierentwintig uren
in opgesloten te blijven, hoe veel te nauw was het dan niet
voor de twaalf personen, waaruit de bemanning van de
„Maze” bestaan had!</p>

<p><span class="pagenum"><a name="Page_74" id="Page_74">[74]</a></span></p>

<p>Het werd er snikheet, en naarmate de hitte toenam,
begonnen de meesten ook woelig te worden, niettegenstaande
de eerste stuurman, die nog eens in Algiers gevangengezeten
had, en er dus alles van wist, hen aanmaande, toch zoo
bedaard mogelijk te blijven.</p>

<p>„O, eer de dag een uur ouder is, ben ik toch al van de
hitte gestorven! Een half uur later of vroeger doet er niets
aan af of toe,” klaagde Govert.</p>

<p>„Zwijg, lummel, gij moogt niet met uw leven spotten!
Wie weet of er niet binnen het uur redding opdaagt. Ik voor
mij denk altijd nog, dat het eene vergissing geweest is, en
dat we weldra allen zoo vrij zullen zijn, als een vogel in
de lucht,” hernam de stuurman.</p>

<p>„Vrij zijn!” Hoe weinig men ook aan zijne woorden geloofde,
men hoopte er toch op.</p>

<p>Maar de tijd ging voorbij, liever, de tijd kroop voort.</p>

<p>Ééne minuut in dit akelige hol scheen een uur.</p>

<p>De hitte en de benauwdheid namen hand over hand toe.</p>

<p>„Water! Water!” klaagde Steven, die nu onmogelijk langer
zwijgen kon, daar hem de tong aan het gehemelte kleefde
van dorst.</p>

<p>Nauwelijks had één dat geroep laten hooren, of „Water!
Water!” werd van alle kanten geroepen.</p>

<p>Maar geen vriendelijke hand opende een luik om versche
lucht te brengen. Geen vriendelijke hand kwam en bood den
gemartelden mannen één’ dronk waters!</p>

<p>Alleen het eentonig: „stap stap,” van den schildwacht en het
klagend gesteun van de opgeslotenen werd gehoord, meer niet.</p>

<p>De ellende werd onbeschrijflijk.</p>

<p>„Pieter, Pieter, waar ben-je?” klonk nu op eenmaal eene
zwakke stem.</p>

<p>Het was die van Jan Dirksz.</p>

<p>Pieter kroop op het geluid toe en een’ arm grijpende,
vroeg hij: „Is dat de arm van Jan Dirksz.?”</p>

<p>„Dat is de arm van mij, van schipper Zegers, jongmensch!
Wat wil-je van mij hebben?”</p>

<p><span class="pagenum"><a name="Page_75" id="Page_75">[75]</a></span></p>

<p>„Ik zoek Jan Dirksz. Hij heeft mij geroepen!”</p>

<p>„Er ligt hier wat op den grond; misschien is hij dat wel,
dien je zoekt!”</p>

<p>Pieter, die toch werkelijk geen jongen meer was, stoorde
zich op dit oogenblik niet aan dat barsche „jongmensch” van
den schipper, die hem heel dikwijls zoo toesprak, meer uit
gewoonte, omdat hij hem als knaap gekend had, dan met
eenig oogmerk om Pieter te beleedigen.</p>

<p>„Ben-je hier, Jan?” vroeg Pieter nu, terwijl hij zich bukte
en met de halfvrije hand rondtastte.</p>

<p>„Ja,” klonk het zwak, „hier ben ik! O, ik ga sterven!
Wat wa-water, Pieter! Vraag, vraag het eens aan den schild-schildwacht!”</p>

<p>„Die geeft het toch niet!”</p>

<p>„Dat- weet- je- niet! Vr-aag ma-maar!”</p>

<p>Pieter stond op en zocht de plek, waar de deur moest
zijn. Zien kon hij haar niet; maar de schildwacht liep er
voor. Zoodra hij meende de deur gevonden te hebben, klopte
hij er tegen.</p>

<p>„Wat wilst doe?” vroeg de soldaat in vrij goed verstaanbaar
Nederlandsch.</p>

<p>„Och, als je een landsman van ons bent, geef ons dan
wat water!” schreeuwde Pieter, zoo hard hij kon, om goed
gehoord te worden.</p>

<p>„Ikkik ’eb keen waoter, neen ik. Waor zou ik het ’aolen,
jao? Ikkik kan ook niet van main’ post. De koegel zit er
op jao, als ikkik main’ post verlaot. Maor ’ebbe gai maor
patientie, jao! Over een uurken komen ze, en dan gaot ge
allemaol naor de galaien. Ebbe maar patientie, zegge ik oe,”
antwoordde de soldaat, die blijkbaar een Vlaming in Spaanschen
dienst was.</p>

<p>„Vraag eens hoe laat het is, Pieter!” zei Steven.</p>

<p>Pieter deed dat en het antwoord was: „Het is nog geen
vier uren in den naonoen! Bel neen, ikkik zegge oe, het is
nog zoo ’eel laot niet!”</p>

<p>Opnieuw wilde Pieter wat vragen, doch opeens fluisterde<span class="pagenum"><a name="Page_76" id="Page_76">[76]</a></span>
de schildwacht door het sleutelgat: „Stille, wees stille, zegge
ik oe; want daor komt onze Kapitaono Don Calliado. Het
en is mai niet toegestaon met oe te praoten. Zwaig en ’oude
oe koest!”</p>

<p>Pieter zweeg en ieder luisterde of Don Calliado ook in
de gang komen zou, en zoo ja, dan moest men weten wat
hij zei.</p>

<p>Maar in plaats van één’ man te hooren aankomen, hoorden
ze er meer dan één’, benevens het rammelen van kettingen.</p>

<p>„Let op,” sprak de eerste stuurman; „ze gaan ons opschikken.
We krijgen kettingen aan de voeten!”</p>

<p>De deur ging open en bij het daglicht, dat in de gang
viel, zag men uit den kelder een’ damp opstijgen, alsof van
een’ grooten ketel met kokend water het deksel even opgelicht
werd.</p>

<p>Twee mannen traden binnen en begonnen onze zeelieden
twee aan twee, de voeten aan elkander te ketenen.</p>

<p>Pieter werd gekoppeld met den eersten stuurman, en hoewel
hij liever gezien had, dat Jan Dirksz., Willem Blokmaker,
Govert of Steven zijn makker ware geweest, toch dacht hij,
dat er misschien nu meer kans op ontvluchten zijn zou. Hij
kende Nelissen, den stuurman, en meende zeker te weten,
dat hij vroeg of laat wel pogingen zou aanwenden, vrij te
komen. Hij was immers in Algiers ook wel ontvlucht! En
dan ging hij, Pieter, zeker mee. Waarheen?</p>

<p>Eenige soldaten en andere mannen traden binnen en brachten
de schepelingen in een grooter vertrek, waar men hen tot
op het ondergoed ontkleedde en een’ dunnen boevenkiel en
een soort van broek aantrok. Kousen en schoenen werden
hun ook uitgetrokken, doch hiervoor kregen ze niets anders
in de plaats. Ze zouden blootsvoets moeten loopen.</p>

<p>En nog waren alle vernederingen niet geleden.</p>

<p>Een ruwe kerel knipte hun de haren af en toen dat gedaan
was, kwam er een ander, die met een scheermes hun het
hoofd geheel kaal schoor. Geen haartje was op hun hoofd
of gelaat te zien.</p>

<p><span class="pagenum"><a name="Page_77" id="Page_77">[77]</a></span></p>

<p>Nog, neen, nog was alles niet geleden.</p>

<p>Men sleepte voetboeien, zware kettingen, aan en hiermede
werden ze, twee aan twee aan elkander gekoppeld.</p>

<p>Dat er zelfs bij de ruwsten onder de bemanning der prijsverklaarde
„de Maze” tranen langs de wangen biggelden,
wie is er, die dat niet begrijpt? Wie, die dit niet gevoelt?</p>

<p>Ze waren nu klaar voor het werk, dat hen wachtte!</p>

<p>De galeiboeven waren in hunne uniform gestoken!</p>

<div class="footnote">

<p><a name="Footnote_3_3" id="Footnote_3_3"></a><a href="#FNanchor_3_3"><span class="label">[3]</span></a> Deze uitdrukking van schipper Zegers zal denkelijk voor velen eenige
opheldering behoeven. Wanneer men op het dek van een schip staat met den
rug naar het roer en dus met het gelaat naar den boeg, dan heet dat deel
van den scheepswand, hetwelk men aan de rechterhand heeft, „stuurboord”.
Het deel, dat links ligt, draagt den naam van „bakboord”. En evenals ieder
wellevend mensch zijn meerdere of oudere aan zijne rechterzijde laat loopen,
zoo laat men ook aan boord van schepen menschen, die men eeren wil, aan
stuurboordszij op het schip komen. Met stoombooten, die aanleggen, kan dat
niet in acht genomen worden, omdat men dan vaak zou moeten wenden en
dat houdt niet alleen op, maar valt voor een’ steiger ook niet altijd zoo
gemakkelijk te doen. Dat eerbewijs van iemand aan stuurboordszij aan boord
nemen geldt dan ook meer voor een schip in volle zee.</p></div>



<hr class="chap" />
<h2><a name="ZEVENDE_HOOFDSTUK" id="ZEVENDE_HOOFDSTUK">ZEVENDE HOOFDSTUK.</a><br />

<small>Pieter heeft weer stoppeltjes.</small></h2>


<p>Onder behoorlijk geleide en een hernieuwd geschreeuw van
straatbengels werden schipper Zegers en zijne elf mannen aan
boord van „de Lucera” gebracht, waar zes banken voor hen
waren leeggemaakt. De overige roeiers, allen Spaansche boeven,
ontvingen hunne makkers met schimpschoten, gevloek en
gelach, doch daar ze dat deden in hunne platte, Spaansche
boeventaal, zoo verstonden de onzen er niet alles van, en
dat was maar goed ook, want hun leed was al groot genoeg.</p>

<p>Galeislaaf zijn, wat was dat eigenlijk in dien tijd?</p>

<p>Een schip heeft om op zee voort te komen en in de goede
richting te varen, masten, zeilen, staand en loopend want,
kortom, tuigage noodig. Een roer is ook onmisbaar. Dit alles
is een onderdeel van het schip, en het wordt door de bemanning
gebruikt op dezelfde manier, als een timmerman zijn
gereedschap. Maar alles is dood, levenloos, zonder eenig gevoel.
Het zijn machine’s. Welnu, de galeislaven waren niets anders
dan machine’s, en ze behoorden tot de tuigage van het schip,
tot de gevoellooze, doode tuigage. Men kon ze trappen, knijpen,
slaan, branden, schroeien, wat hinderde het? Tuigage
is dood en voelt tóch niets. Opdat de tuigage niet door wind
of water verloren ga, is ze aan het schip vast. Ook de tuigage,
die uit galeislaven bestond, was aan het schip vast. Met de<span class="pagenum"><a name="Page_78" id="Page_78">[78]</a></span>
ketenen, die ze aan de voeten hadden, werden ze in het
schip aan de roeibanken der galeien geketend. Moest de
galei in een’ storm in de diepte wegzinken, de tuigage:
masten, roer, zeilen, enz. zonk mee. Ook de slaven-tuigage,
die vast aan het schip was, verdween in de diepte. Toch
was er onderscheid tusschen die slaven en al de andere
tuigage, die werkelijk uit levenlooze voorwerpen bestond. Men
beschouwde galeislaven wel als levenlooze tuigage, maar ze
waren niet levenloos. Ze leefden en hadden een’ wil, en die
wil kwam wel eens in verzet tegen den wil der bemanning.
Als dat waar was, moest de slavenzweep den slavenwil
doen verdwijnen. Eten en drinken hadden die slaven ook
noodig, doch dat beduidde niets. Een zeil moest op zijn tijd
getaand, een kabel geteerd, een rad in de olie gezet worden.
Zie, nu weet ge wat in dien tijd galeislaven waren, of,
neen, ge weet nog niet alles.</p>

<p>Een troost is het vaak voor een lijdend mensch aan een
ander mensch zijn leed te klagen. Ook dát mochten de galeislaven
niet. Ze moesten stom naast elkander zitten en geen
woord spreken. Gebeurde dat, zooals nu gebeurd was toen
de mannen van „de Maze” op de galei kwamen, en ze door
de slaven, die er al waren, vervloekt en uitgescholden werden,
dan vond de man met de zweep dit wel aardig, en dat
spreken liet hij lachend toe, doch ander spreken niet, en
toen de eerste stuurman tot Pieter zeide: „Wel, nu nog
mooier! Je zult zien, Heyn, dat wij zelf nu zullen moeten
medewerken om onze landgenooten ook op de galeien te
brengen,” daalde de zweep neer en striemde de nauwelijks
met wat vodden bedekte huid van den arme, die het waagde
een woord te spreken.</p>

<p>„Leelijke schildpad, mogen wij hier met elkander niet
praten?” vroeg Pieter op brutalen toon.</p>

<p>Een tweede zweepslag, heviger dan de eerste, doch nu op
Pieters schouders, was het eenige antwoord.</p>

<p>Pieter verkropte zijn leed zoo goed mogelijk en deed, alsof
de slag hem geen pijn gedaan had.</p>

<p><span class="pagenum"><a name="Page_79" id="Page_79">[79]</a></span></p>

<p>Ondertusschen hadden de schipper en Dirksz. al eens beproefd
of ze, ter stilling van den dorst, want nog altijd hadden
ze geen druppel drinken gehad, niet wat zeewater met
de hand konden scheppen. Doch pas hadden ze hiertoe pogingen
aangewend, of er daalden op de handen, nog rood van de
koorden, waarmede ze gebonden waren geweest, ook zweepslagen
neer. Jan Dirksz. gaf een’ gil van pijn, en toen Pieter
eens even omkeek, ontving hij weer een’ slag en ditmaal
vlak over de wang. De tranen sprongen hem uit de oogen,
doch al zwol de wang ook op, al was de pijn snerpend en
fel, geen klacht kwam over zijne lippen.</p>

<p>Eindelijk werden eenige kruiken met drabbig water en
een paar hompen droog brood gebracht.</p>

<p>Als honger rauwe boonen zoet maakt, dan werd het hier
bewezen; want de arme mannen deden, na zooveel honger
en dorst geleden te hebben, een koningsmaal.</p>

<p>Men roeide dien dag gestadig heen en weer, en hoewel
iedere slaaf zeer goed aan de beweging der galei bemerkte,
dat men niet meer in de haven, maar in volle zee was, zoo
kon hij toch niet ontdekken, waar ergens hij zich bevond.
De roeibanken waren veel te laag om in zee te kunnen zien.
Men vermoedde evenwel, dat Don Calliado op den uitkijk
was of hij nog niet een tweede Nederlandsch schip zag. Hij
kruiste evenwel tevergeefs rond en toen het avondschot,
van een nabijgelegen fort aan den wal, viel, roeiden ze de
Taag op en werden ze, in de nabijheid van het schip, in een
hok gebracht om daar den nacht door te brengen, of te
wachten tot men hen riep om opnieuw de galei voort te
roeien.</p>

<p>Gelukkig was dit hok veel grooter dan het andere, en
het dak was voor een gedeelte open, zoodat ze over gebrek
aan versche lucht ook niet te klagen zouden hebben. Eenige
bossen stroo en riet lagen daar op den kalen grond, en
hierop konden zij zich uitstrekken om in den slaap te vergeten,
dat ze ellendige galei-slaven waren, en te droomen
van .... ja, waarvan zoo al? Eigenlijk van alles.</p>

<p><span class="pagenum"><a name="Page_80" id="Page_80">[80]</a></span></p>

<p>En ook Pieter had een’ droom. Hij zag zijne Moeder het
huis uitgaan en spoedig daarop terugkeeren met een’ vollen
geldbuidel. Op dien zak stond wat geschreven; maar wat,
dat kon hij niet lezen. Zij lachte hem vriendelijk tegen en
kwam met een’ doek, met koud water bevochtigd, om hem
de gloeiende wang te verkoelen.</p>

<p>„Houd maar moed, mijn jongen,” dus hoorde hij haar
zeggen, „over een paar maanden ben-je vrij. Wij zullen je
loskoopen!”</p>

<p>Toen ze dit gezegd had, keerde ze den zak hem zóó toe,
dat hij lezen kon, wat er opstond. Hij las: „Matroozen-troost.”</p>

<p>Pieter werd van blijdschap wakker en voelde nu, dat de
regen, die door de openingen van het dak viel, hem het gelaat
verkoeld had. Dat was dan de doek met koud water
van zijne lieve Moeder geweest. Maar over dien doek dacht
hij niet meer. Hij dacht alleen aan „Matroozen-troost” en
aan het geld, dat in den zak was, om hem vrij te koopen.</p>

<p>Thans stond hem alles klaar voor den geest. Hoe dom
was het van hem geweest, dat hij er niet reeds dadelijk
aan gedacht had, dat hij lid was van eene vereeniging, die
zich ten doel had gesteld, gevangengenomen varensgezellen
vrij te koopen! Ja, hij herinnerde zich wel, dat er altijd
gesproken was van gevangengenomen worden door Duinkerksche
kapers, maar hij meende, dat de hulp van „Matroozen-troost”
zich ook wel uitstrekken zou tot hen, die nu op
de Spaansche galeien zaten. Vol blijdschap en hoop, dat hij
althans niet gedoemd zou zijn, lang die martelingen te ondergaan,
viel hij opnieuw in slaap en werd eerst wakker toen
zijn kameraad hem aanstootte en zeide: „Als je soms nog
wat te zeggen hebt, doe het dan nu! Als we straks aan
boord zijn, wordt ieder woord, dat wij spreken, met een’
zweepslag gestraft.”</p>

<p>Pieter vertelde hem thans zijn’ droom, en de hoop, die
hij had, vrijgekocht te zullen worden.</p>

<p>„Hoop doet zelfs een’ galeislaaf leven,” antwoordde Nelissen,<span class="pagenum"><a name="Page_81" id="Page_81">[81]</a></span>
„maar die hoop bestaat voor ons niet. „Matroozen-troost”,
waarvan ik ook lid ben, koopt alleen mannen vrij, die door
Duinkerkers gevangengenomen worden. Dat er ook zoo iets
met onze matrozen in Spanje en Portugal zou kunnen gebeuren,
hieraan heeft men nooit gedacht en daarom is de jaarlijksche
bijdrage ook zoo laag. Een schat van geld zou er te kort
komen, als „Matroozen-troost” ook ons moest loskoopen. Voor
mijzelven heb ik dus hierop heelemaal geen hoop, en als ik
ze toch nog heb, dan is het om wat anders. Aan de Algerijnsche
slavernij wist ik door de vlucht te ontkomen en dat ook hier
eens te kunnen doen, is mijn eenige troost, hoewel de kansen
veel geringer zijn, want vergeleken bij de behandeling hier,
hadden we in Algiers een prinsen-leventje. Het kan evenwel
zijn, dat Don Calliado de wreedste van alle Spaansche Scheepskapiteins
is, en dat we er later een’ krijgen, die minder tijger
en meer mensch heet, want ook onder de Spanjaarden zijn
mannen met edele harten. Denk maar eens aan den nobelen,
dapperen, eerlijken en braven Mondragon.”</p>

<p>„En als die Calliado nu hier blijft en we geen Mondragon
krijgen?”</p>

<p>„Ja, dan is het eindje de dood. Maar misschien heeft je
Moeder of je Vader een’ vetten spaarpot of een’ vriend met
eene goedgespekte beurs. Als dat zoo is, ja, dan is er hoop
om losgekocht te worden voor jou, maar ook voor jou alleen!”</p>

<p>Pieter was ineens ternedergeslagen.</p>

<p>Wat had hij zich in die enkele oogenblikken niet al verheugd!
En nu?</p>

<p>„Moeder heeft geen geld!” zeide hij met groote tranen in
de oogen.</p>

<p>„Welnu, dan is je lot, evenals het onze, ook beslist! Dan
blijf-je hier tot aan je dood!”</p>

<p>„O, lieve Heer! Zóó lang! Zóó lang!” kermde Pieter.</p>

<p>„Welneen, vriend, niet lang! Of, laat ik vragen: wat
noem-je wel lang? Laat hooren!”</p>

<p>„Wat lang is? Wel, veertig jaar bijvoorbeeld!”</p>

<p>Stuurman Nelissen begon te lachen.</p>

<p><span class="pagenum"><a name="Page_82" id="Page_82">[82]</a></span></p>

<p>„Dus,” hervatte hij op eenigszins spottenden toon, „je denkt
dat iemand op de galeiën twee-en-zestig jaar oud wordt?”</p>

<p>„Gisteren zat er vlak voor ons één, die zeker ouder was!”</p>

<p>„Goed; maar wanneer is die man hier gekomen? Niet
ieder wordt jong al galeislaaf. Dat gaat hier als met den
dood. De menschen sterven op alle leeftijden; de galei-boeven
komen hier met alle mogelijke jaren achter den rug. Ik ben
straks vijftig!”</p>

<p>Pieter ontroerde. Wat was die Nelissen vreeselijk hard en
koud in zijn spreken. Maar....</p>

<p>„Misschien heb-je in het geheel geen familie, dat je er zoo
koud over praten kunt!” sprak Pieter.</p>

<p>„Geen familie?” zeide Nelissen nu opeens bijna snikkend.
„Geen familie? Ik heb eene oude, lieve Moeder, die ik onderhoud.
Ik heb eene vrouw en vijf, nog jonge, kinderen. Heb
ik geen familie?”</p>

<p>„Ja, Nelissen, dat heb-je, man! Maar hoe kan-je dan toch
zoo onverschillig spreken?”</p>

<p>„Dat is zoo mijne manier, Pieter! Maar nog altijd ben-je
het antwoord op mijne vraag schuldig gebleven. Wat noem-je
lang?”</p>

<p>„Nu, dat heb ik gezegd: veertig jaren!”</p>

<p>„Veertig jaren? Pieter, Pieter, wat ben-je nog onnoozel!
Eer we vier of vijf jaar verder zijn, dan zijn we geen galeislaven
meer! Dan is alle leed, dan is alle smart vergeten!
Dan zijn we dood!”</p>

<p>„Maar dat meen-je toch niet?” riep Pieter, voor wien het
leven nog zooveel heerlijks had. „Neen, neen, dat is bangmakerij!
Dat kan-je niet meenen!”</p>

<p>„Volstrekt geen bangmakerij, mijn jongen! Ik meen het wel en
ik ben er van overtuigd, dat het zóó is en niet anders. Maar
wat ik zeggen wil: Ik heb zooeven verteld, dat „Matroozen-troost”
hier niet helpt! Heb ik niet?”</p>

<p>„Ja, en....”</p>

<p>„Maar <em class="gesperrt">troost</em> is er voor arme <em class="gesperrt">matrozen</em>, die aan de
galei-banken geklonken zijn, toch.”</p>

<p><span class="pagenum"><a name="Page_83" id="Page_83">[83]</a></span></p>

<p>„O ja, de troost, dat hij ontvluchten kan. Wanneer zullen
we dat eens beproeven?”</p>

<p>„Zeker, dat is een troost, maar .... het is een schrale
troost, mijn jongen! Men ontvlucht, als er eene gunstige
gelegenheid is, en die doet zich maar zelden voor. Neen, als
de zeeman op de baren rondzwalkt, te midden van den storm,
zonder roer, en ieder oogenblik in gevaar op eene klip het
schip te bersten zien stooten, dan blijft hem altijd nog één
troost over, en die is, dat de Groote Man daarboven,&mdash;neem
me niet kwalijk, dat ik Hem zoo noem; Hijzelf zal dat
ook wel niet kwalijk nemen,&mdash;dat de Groote Man daarboven
ook een Vader is voor arme zeelui, die in nood en in doodsangst
verkeeren! En zoo, Pieter, denk ik er hier ook maar
over. Dat is nu mijn „Matroozen-troost”. Een mensch kan
zijn lot niet ontloopen, en dat lot te dragen, in het volle
vertrouwen op den Grooten Man, dat geeft kracht om in het
leven te blijven, zoolang men kan. Dat geeft lust om te hopen,
zoolang men leeft!”</p>

<p>Pieter voelde zich door de woorden van den zeeman, die
op het oog zoo ruw en onverschillig leek, heel wat opgeruimder
gestemd. En al ontving hij dien dag ook bij slecht
water en droog brood menigen onverdienden zweepslag, hij
bleef vrij kalm en gelaten in zijn lot.</p>

<p>Zoo gingen weken, ja, maanden voorbij.</p>

<p>De helft der manschappen had de roeispaan al voorgoed
nedergelegd, met andere woorden, was onder nameloos lijden
bezweken. Tot dezen behoorden Jan Dirkz., Govert en de
schipper. Langzamerhand hadden al de Spaansche galei-slaven
plaats gemaakt voor gevangengenomen Nederlanders; maar
al duurde het ook nóg zoo lang, de tienduizend slagen van
Don Calliado schenen nooit uitgeteld te zijn. Dag aan dag
daalden ze striemend neer; dag aan dag was het drinkwater
slecht en het brood bijna oneetbaar. De dunne kleederen
hingen er aan lappen en vellen bij, en de gevolgen van de
gedwongen onreinheid, neen, die verzwijg ik liever maar. Ze
passen niet voor een jong oor.</p>

<p><span class="pagenum"><a name="Page_84" id="Page_84">[84]</a></span></p>

<p>En geen berichten uit het lieve Vaderland! Hoe zouden die
er ook komen? De Nederlanders, die op „de Lucera” de
Spanjaarden vervingen, waren omstreeks denzelfden tijd als
zij, gevangengenomen. Hun nieuws was dus voor hen geen
nieuws, maar wat ouds.</p>

<p>Hoorden ze maar eens wat! Het was wel niet nobel en
goed, maar bijna verlangden ze naar een andermans leed, en
hoopten ze, dat er weer eens een Nederlandsch schip zou
genomen worden, en dat de bemanning dan hun lot op
„de Lucera” kwam deelen. Konden ze op de roeibanken ook
al niet met elkander spreken, des nachts was er toch wel
gelegenheid voor. Wie weet, wat men dan vernemen zou, want
dat de zaak voor Spanje in Nederland slecht stond, slechter
dan toen ze het Vaderland verlieten, dat stond bij allen zoo
vast, als een paal boven water.</p>

<p>Maar&mdash;hunne hoop werd niet vervuld, want toen men in
de Republiek wist, wat er in Spanje met de Nederlandsche
schepen en de bemanning gebeurde, kwamen er geen schepen
uit het Vaderland meer.</p>

<p>„Zouden Vader en Moeder Heyn, Simon, Jacob en Cornelis
nog leven?” dacht Pieter vaak.</p>

<p>Och, kon hij hun maar eens wat, al was het nog zoo
weinig, van zich laten hooren! Hoe hard de slavernij ook
ware, hij zou tevreden geweest zijn.</p>

<p>Maar zij daar in het Vaderland, hoorden niets! Ze wisten
niets, en ook hij, hij hoorde niets en wist niets!</p>

<p>Arme menschen!</p>

<p>Zoo waren ze reeds meer dan twee jaren op de galeiën.
Nog altijd bevond stuurman Nelissen zich goed bij zijn’ „Troost
der Matrozen”. Nog altijd bleef hij hopen! En als Pieter eens
dreigde moedeloos te worden, dan zeide Nelissen: „Hoor eens,
kompeer, je kunt lezen, en je Bijbeltje, dat je nu al zóó lang
en zóó handig voor het oog van de Spanjolen hebt kunnen
verbergen, geeft je, naar het schijnt, ook al niet veel. Ik heb
geen Bijbel en kan er dus des morgens niet in lezen, maar
zonder Bijbel breng ik het verder dan jij met een. Je leest<span class="pagenum"><a name="Page_85" id="Page_85">[85]</a></span>
zeker niet goed, anders zou-je niet zoo neerslachtig en
hopeloos wezen.”</p>

<p>„Wat valt er dan te hopen?” vroeg Pieter korzelig. „Het
komt me voor, dat jij het meer doet dan ik!”</p>

<p>„Wel, dat doe ik ook. Is er in de laatste dagen niet eene
groote verandering ten goede gekomen? Hebben we, als
Capitano van de nachtwacht, in Don Fernando niet iemand
gekregen van het goede soort, als Mondragon was? Mogen
we ons niet iederen avond en morgen flink wasschen?
Kregen we geen beter stroo om op te slapen? Zorgt hij
niet dat ons brood goed en ons drinkwater zuiver en frisch
is? Heeft hij ons ooit onverdiend laten slaan? Moet hij
ons den eersten snauw nog niet geven? Toe, antwoord hier
eens op!”</p>

<p>Misschien dat Pieter dit zou gedaan hebben, doch een
vreemd geluid buiten de deur in de gang deed niet alleen
Pieter en Nelissen, maar ook al de anderen opspringen, en
een: „Wat zou dat zijn?” klonk uit aller mond.</p>

<div class="figcenter">
<img src="images/illustration_10.jpg" width="550" alt="„Hop, hop, mannen! Ik heb je wat goeds mede te deelen!” (Bladz. 85)." />
<div class="caption">„Hop, hop, mannen! Ik heb je wat goeds mede te deelen!” (Bladz. 85).</div>
</div>

<p>De deur werd geopend en vóór hen stond een Officier, een
ander dan Don Calliado, en deze riep: „Hop, hop, mannen!
Hop, ik heb je allen, voor zoover gij Nederlanders zijt, iets
mede te deelen!”</p>

<p>Er waren onder deze galei-slaven geen andere dan Nederlanders,
zoodat allen op dat geroep voor hem kwamen staan,
nieuwsgierig om te weten, wat de Capitano, die er op het
oog zoo grimmig en bar uitzag, doch die innerlijk zulk een
nobel en goedhartig man was, te zeggen had. Hier was het
werkelijk: „de schijn bedriegt.” Hoe vele Spanjaarden ook al
door deze arme Nederlanders verwenscht waren, hem hadden
ze nog nooit verwenscht, ja, als ze maar geen galei-slaven
van de Spanjaarden geweest waren, dan zouden ze hem
inderdaad liefgehad hebben.</p>

<p>„Mannen,” dus begon hij, toen allen stonden, „ik heb u
een heuglijk nieuws mede te deelen. Gij allen zijt vrij!”</p>

<p>Tot zijne verwondering gaven de slaven geen enkel bewijs,
dat zij er verheugd over waren.</p>

<p><span class="pagenum"><a name="Page_86" id="Page_86">[86]</a></span></p>

<p>„Hoe nu? Wilt gij liever hier blijven dan dat gij naar uw
Vaderland wederkeert?” vroeg hij hartelijk.</p>

<p>„Wij kunnen het niet gelooven, Senor!” zeide Nelissen.</p>

<p>„Nu, ik kan u het geloof niet anders geven dan u nogmaals
te zeggen: „Gij zijt allen, allen, niet één uitgezonderd,
vrij!”</p>

<p>„Senor,” hernam Nelissen, „wees niet boos, dat we u nog
niet gelooven! Zeg ons hoe het komt, dat we vrij zijn!”</p>

<p>Don Fernando lachte en zei: „Waarom zou ik boos zijn,
man? Ik wil u met alle genoegen uitleg geven. Verleden jaar
heeft Prins Maurits,&mdash;een kranig veldoverste, dat moet ik
bekennen,&mdash;eene schitterende overwinning op de onzen<span class="pagenum"><a name="Page_87" id="Page_87">[87]</a></span>
behaald bij zeker stedeke Nieuwpoort, in Vlaanderen. Tot hen,
die gevangengenomen zijn geworden, behoorden vele aanzienlijke
mannen. De aanzienlijkste van allen evenwel is de
Admirant van Aragon, onze dappere en knappe Mendoza.
Hij is tegen u allen in de schaal gelegd, en weegt zooveel
als gijlieden te zamen. Ge wordt tegen hem uitgewisseld!”</p>

<p>Thans steeg er een oorverdoovend gejuich onder de gevangenen
op, en toen ze van hunne voetboeien bevrijd waren,
begonnen sommigen van louter blijdschap zich aan te stellen,
als halve krankzinnigen.</p>

<p>Pieter stond van vreugde in een’ hoek te weenen. Toen
kwam Nelissen bij hem en fluisterde hem in het oor: „Wel,
is de „Troost der Matrozen” goed of niet? Wat zegt gij nu
van dien Grooten Man daarboven?”</p>

<p>„Dat ik Hem mijn leven lang dankbaar zal zijn, Nelissen,
voor Zijne hulp in nood! Dat zàl ik!”</p>

<p>„Goed, en .... dat ge voortaan ook op Hem vertrouwen
wilt, nietwaar? Niets maakt een mensch in ongeluk, in leed
en in ramp zóó sterk, als dat vertrouwen op den goeden
God. Wij zijn altijd en overal Zijne kinderen,” zeide Nelissen,
waarop beiden de anderen volgden, die onder geleide van
Don Fernando naar de haven gebracht werden, waar men
hun op zijn bevel, misschien wel op zijne kosten, niet alleen
van eten en drinken, maar ook van geschikte kleederen
voorzag. Een tegenvaller was het echter, dat er geen schip
lag, dat hen naar het Vaderland kon brengen, zoodat ze meer
dan eene maand lang geduldig moesten wachten. Gelukkig
bleef Don Fernando uitstekend voor hen zorgen, dat ze aan
niets gebrek leden, en in een der vertrekken van het arsenaal
door niemand werden lastig gevallen. Trouwens, de Portugeezen
waren zoo kwaad niet, want ze waren ook geen vrienden
van de Spanjaarden en hoopten maar, dat zij eens zoo gelukkig
zouden wezen, als de Nederlanders, die hun Vaderland van
de Spaansche overheersching hadden bevrijd. De Portugeezen
ondervonden ook hoe zwaar de Spaansche verdrukking woog.</p>

<p>Eindelijk, na meer dan eene maand wachtens, kwam er<span class="pagenum"><a name="Page_88" id="Page_88">[88]</a></span>
een Antwerpensche koopvaarder, die, na lading ingenomen
te hebben, ook de Nederlandsche vrijverklaarden aan boord nam.</p>

<p>„Eén geluk, maat,” zeide Piet, terwijl hij met de hand
langs zijn hoofd streek, „ik kan weer stoppeltjes aanpakken.
Ik zou verlegen geweest zijn om met zulk een’ vollemaans-knikkerbol
in Delftshaven te komen. Wie weet welk een’
leelijken bijnaam ik zou gekregen hebben.”</p>

<p>Hij streek hierop met de hand langs het hoofd en vervolgde:
„Het is nog wel geen wildernis, zooals Moeder het wel eens
noemde, maar ik kan toch alweer stoppeltjes voelen, weet-je!”</p>

<p>In den Herfst van het jaar 1601 werden al de voormalige
galei-slaven te Vlissingen aan den wal gebracht en ieder repte
zich om zoo spoedig mogelijk tot de zijnen terug te keeren.
Stuurman Nelissen vond Moeder, vrouw en kinderen wel
doodarm, doch gelukkig gezond weder. Ook Pieter was even
gelukkig, en toen de eerste vreugde over de behouden terugkomst
wat over was, en Pieter in korte woorden zijn lijden
verteld had, streek Moeder hem de hand over het hoofd en
zeide lachend: „Kind, dat korte haar staat je vrij wat beter
dan het verwaaide vlasveld van vroeger.”</p>

<p>Misschien meende Pieter dat ook wel, want wie een zijner
portretten ziet, zal bemerken, dat hij zeer kort haar droeg.</p>



<hr class="chap" />
<h2><a name="ACHTSTE_HOOFDSTUK" id="ACHTSTE_HOOFDSTUK">ACHTSTE HOOFDSTUK.</a><br />

<small>Wat oorlog is.</small></h2>


<p>Toen Pieter eenige weken thuis was geweest, zag Moeder
wel, dat het haar’ man niet naar den zin was, dat een sterk
jongmensch van vierentwintig jaar, zonder iets ingebracht
te hebben en zonder ook iets te verdienen, zijn’ Ouders zoo
lang tot last was. De voormalige Watergeus toch, eens een
man, die niet wist wat ziekten en gebreken waren, begon
af te takelen en kon niet meer doen, wat hij vroeger deed.<span class="pagenum"><a name="Page_89" id="Page_89">[89]</a></span>
Hij bemerkte het aan alles: de ouderdom komt met gebreken.
En die gebreken zouden te dragen geweest zijn, als de verdiensten
er niet onder leden, doch dat was juist het geval.
Wel kon hij nog voor zichzelf en zijne vrouw den kost verdienen
en waren Simon, Jacob en Cornelis hem niet meer
tot last, omdat dezen hun eigen kost en kleeren konden betalen,
maar Pieter scheen in Portugal uitgehongerd te zijn of
wel, hij had er, zooals de oude man wel eens spottend zeî:
den bodem van zijne maag laten liggen, en met hem in huis
ging het ophalen van het kostje niet zoo best meer. Jacob,
Simon en Cornelis, die nog alle drie thuis waren, ontdekten
al heel spoedig, dat Moeder Heyn vier zoons had, waarvan
er één Pieter heette, welke Pieter nooit uit hare gedachten
was. Ze ging met Pieter naar bed; ze stond met Pieter op;
ze werkte met Pieter den heelen, lieven dag; kortom, Pieter
lag in haar hart opgesloten, als een edelsteen in gouden
rand. Met Jacob ging het op het timmeren vrij goed, en
Simon en Cornelis, die kaaigasten geworden waren, verdienden
nu eens veel, dan eens weinig. Dat hing geheel en
al af van de meerdere of mindere scheepvaart. En die scheepvaart
was in de laatste jaren door de handelwijze van den
Spaanschen Koning niet zoo heel aanzienlijk geweest. Toch
verdienden ze altijd nog genoeg om zichzelf te onderhouden
en Vader en Moeder zoo nu en dan eens wat te helpen,
maar ..... dan moest hunne Moeder ook niet doen, alsof
ze maar één’ zoon had. Voor haar en voor Vader wilden ze
wel werken, ze wilden dat ook wel doen voor broer Piet,
want zijne schuld was het niet, dat hij buiten de verdiensten
was, maar ..... nu, ge begrijpt me wel: ze wilden in Moeders
hart dan ook hetzelfde aandeel van het liefdeplaatsje hebben.
Nu en dan lieten zij zich woorden ontvallen, waaruit Moeder
opmaken kon, hoe Piet’s drie jongere broeders er over dachten.
Ook Piet bemerkte dat heel goed, en het voornemen om
hierin verandering te brengen bestond reeds bij hem, doch
om de waarheid te zeggen: hij zag er tegen op om er over
te beginnen.</p>

<p><span class="pagenum"><a name="Page_90" id="Page_90">[90]</a></span></p>

<p>Eens echter dat hij heel alleen in het kleine woonvertrek
bij het raam aan tafel zat, had hij een groot boek, een’
zoogenaamden foliant voor zich.</p>

<p>Wie voorbij het raam ging en eens even naar binnen keek,
zou zeggen: „De jonge Pieter Heyn leest!”</p>

<p>Wie echter wat lang bleef kijken, zou al heel gauw zeggen:
„Dat is raar lezen! Ik zie geen bladen omslaan!”</p>

<p>Het was geen lezen en ook geen raar lezen, dat Pieter
deed. Hij had wel eene reisbeschrijving van Jan Huygen
van Linschoten voor zich, maar hij las in het geheel niet.
Hij zag zelfs de groote, vette letters niet, waarmede dat
boek gedrukt was.</p>

<p>Hij zag, en dat zegt nòg meer, zelfs geen boek.</p>

<p>De jonge Pieter Heyn dacht aan hetgeen hij in den laatsten
tijd zoo dag aan dag hier in huis hoorde of waarnam. En
hoe meer hij dacht, hoe meer er iets kwam, dat hem in den
weg ging zitten, want nu en dan liet hij een wrevelig voetengeschuifel
hooren, of schudde hij driftig het hoofd, terwijl
de vingers het dunne papier van het dikke boek verfrommelden.
Hij had geen vrede met zichzelf; want hij, de sterke,
gezonde bul van vier en twintig jaar,&mdash;hij, die krachtig
geworden was tegen de verdrukking en het lijden in,&mdash;hij,
die er uitzag om heel alleen het werk van drie of vier te
doen,&mdash;hij leefde ten koste van anderen, die minder konden
dan hij.</p>

<p>Zijn eerlijk en eergierig hart kwam daar tegen op!</p>

<p>Wat was hij blijde geweest alweer thuis te zijn, hij, die
al gedacht had, dat hij als „kaalhoofd” weldra een graf zou
krijgen op den bodem van den Oceaan!</p>

<p>Wat waren ze blijde, innig blijde geweest toen ze hem weer
zagen, Vader, Moeder, Jacob, Simon en Cornelis!</p>

<p>Moeder?</p>

<p>Ja, Moeder was nog blij, dat kon men haar zoo aanzien!
Ze was zoo gelukkig haar’ Piet, haar’ lieveling weer bij zich
te hebben!</p>

<p>Had zij hem niet te veel lief? Deelde ze haar hart wel<span class="pagenum"><a name="Page_91" id="Page_91">[91]</a></span>
eerlijk uit onder hare vier kinderen? Kreeg hij, Piet, niet
een te groot deel en de anderen een veel te klein?</p>

<p>En als die anderen er nu eens niet waren, of ze gingen
de wijde wereld in, ieder alleen om voor zichzelf te zorgen?
Wat moest er dan van hem, van den lieveling Piet, worden?
Een hongerlijder!</p>

<p>Doch de broeders gingen niet de wijde wereld in! Ze
bleven thuis om met hunne verdiensten, zoo moeilijk bekomen
en betaald met hun zweet, hunne Ouders te steunen
en&mdash;den nietsdoener te voeden!</p>

<p>Neen, neen, Jacob, Simon en Cornelis hadden geen ongelijk,
en Vader, die zeker ook dikwijls dacht, als die drie, had ook
geen ongelijk.</p>

<p>Wat moest hij doen?</p>

<p>Hij wist het nog niet recht, maar dat hij verandering
moest brengen, dat wist hij zeker.</p>

<p>Stil, daar kwam Moeder! Zij mocht niet zien, dat er hem
wat in den weg zat, en daarom gedaan, alsof hij ijverig las!</p>

<p>Nu werden er bladen gekeerd en Moeder trad binnen.</p>

<p>„Wat lees-je daar, Pieter?” vroeg zij, terwijl ze met hare
vingers hem den gespierden nek streelde.</p>

<p>„Ik lees Jan Huygens boek, Moeder!”</p>

<p>„Zoo! Ik wenschte wel, dat we rijk waren, jongen!”</p>

<p>„Waarom, Moeder?”</p>

<p>„Wel, dan kon ik je ongestoord laten lezen! Ik zou je al
de boeken geven, die je hebben wildet!”</p>

<p>„Och, Moeder, in veel boeken zit het weten niet. Één goed
boek, dat gelezen en nog eens gelezen wordt, doet meer nut
dan honderd boeken, die zoo maar eens terloops doorbladerd
of vlug en slecht gelezen worden!”</p>

<p>„Ja, jongen, dat geloof ik ook wel. Maar als je nu zulk
een boek leest, Pieter, heb-je dan nog lust om naar zee te
gaan, of vermindert die lust er door?”</p>

<p>„Wel neen, Moeder, de lust vermindert er niet door;
integendeel, de lust wordt er door aangewakkerd om zoo
spoedig mogelijk die verre landen te gaan bezoeken.”</p>

<p><span class="pagenum"><a name="Page_92" id="Page_92">[92]</a></span></p>

<p>„Dus je hebt dan nog altijd lust om....”</p>

<p>Pieter liet zijne Moeder niet uitspreken. Hij sloot het boek
en haar aanziende, zeide hij: „Moeder, er zit u wat op het
gemoed. Waarom spreekt u niet open en rond met mij?”</p>

<p>„Wel, jongen, doe ik dat niet?”</p>

<p>„Neen, Moeder! Er is wat, dat niet in orde is, en ge durft
het mij niet ronduit zeggen!”</p>

<p>„Maar, Pieter!!”</p>

<p>„Ja, Moeder, doe maar zoo vreemd niet, alsof ik den bal
geheel missla. Er zit u wat onaangenaams in den weg, Moeder!”</p>

<p>„Och, jongen, dat verbeeldt gij uzelven maar!”</p>

<p>„Neen, Moeder! Ik ben geen kind meer! Ik heb met mijne
oogen leeren zien, en ik wil eens raden, wat ge op het
hart hebt!”</p>

<p>„Dat kan-je toch niet! Zoo knap ben jij niet en is niemand.”</p>

<p>„Nu, we zullen zien! Omdat ik hier zit en geen’ penning
in huis breng, ben ik hier zooveel, als het vijfde wiel aan
den wagen.”</p>

<p>„Pieter, zwijg!” riep Moeder, terwijl haar de tranen uit
de oogen sprongen.</p>

<p>„Luister, Moeder! Ik heb nog niet alles gezegd. Als het
van u afhing, dan bleef ik mijn leven lang hier, al voerde
ik geen slag werk uit. Dat weet ik, Moedertje! En zoo er
sprake is, dat ik hier te veel ben, dan geldt dat u niet, dan
geldt dat Vader en mijne broeders!”</p>

<p>„Uw Vader meent het zoo kwaad niet, jongen!”</p>

<p>„Dat weet ik wel, Moedertje, dat weet ik wel! En Jacob,
Simon en Cornelis meenen het óók zoo kwaad niet. Maar de
verdiensten zijn tegenwoordig zoo luttel, dat het hun wel
ergeren moet, dat ik hier zit en niets doe om ook een stuk
brood thuis te brengen. Ik wil eerlijk zijn en ronduit zeggen,
dat ik als mijne broers zou doen, als één van de drie in
mijne en ik in zijne plaats was. Ik heb al lang en breed
gezien, hoe er gerekend en nog eens gerekend moet worden
om den schralen pot betaald te krijgen, en daarom, ik ga
weer naar zee!”</p>

<p><span class="pagenum"><a name="Page_93" id="Page_93">[93]</a></span></p>

<p>„Heb-je dan een schip, en ga-je weer als tweede stuurman
uit?”</p>

<p>„Een schip heb ik nog niet. Moeder! Het is hier alles
doodstroom. Ik ga ten oorlog varen!”</p>

<p>„Ten oorlog, jongen? Doe dat niet, neen, doe dat niet!
Je kunt niet beseffen, hoe ik in gestadige vreeze zal verkeeren,
als ik weet hoe je dan telkens in gevaar zijt, doodgeschoten
te worden!”</p>

<p>„Gekheid, Moeder! Niets dan overdreven vreeze. Heb ik
het dan niet moeten ondervinden, dat iemand, die ter koopvaart
uitgaat, zijn leven en zijne vrijheid ook niet zeker is?
Een koopvaarder, al kan deze zich ook verweren, loopt altijd
veel meer gevaar, in handen van den vijand te vallen, dan
een welbemand en goed uitgerust schip van oorlog.”</p>

<p>„Ja, jongen, dat weet ik wel. Maar wie ten oorlog vaart,
is genoodzaakt de gevaren op te zoeken. Een koopvaarder
ontwijkt ze uit vrees voor de lading!”</p>

<p>Moeder Heyn was in al hare eenvoudigheid toch uitgeslapen,
en Pieter zag geen kans dit tegen te spreken. Daarom zei hij
dan ook: „Jawel, Moeder, dat is zoo. Maar ik verveel mij
hier aan den wal, en ik neem maar, wat ik krijgen kan. Ik
beloof u, dat ik, als ik anders kán, niet ten oorlog zal blijven
varen. Ik laat mij slechts aanmonsteren voor één jaar, en
is er dan een plaatsje op een’ koopvaarder, dan zal ik er
naar mededingen. Het is dus maar voor tijd en wijl.”</p>

<p>„Nu, Pieter, als je mij dát belooft, ja, dan! Want het is,
zooals je zegt, mijn jongen, de verdiensten zijn zoo gering,
dat wij je niet dan met opoffering van een en ander, dat we
toch moeielijk missen kunnen, voor niemendal den kost kunnen
geven. Maar....”</p>

<p>Vrouw Heyn hield hare woorden eensklaps in, alsof ze
vreesde iets te zullen zeggen, dat haar’ oudsten minder aangenaam
zou wezen.</p>

<p>„Nu, moeder, spreek gerust uit, wat gij te zeggen hebt en
maak van uw hart geen moordkuil, en al is het nu voor mij
niet pleizierig om aan te hooren, dat doet er niet toe. Ik<span class="pagenum"><a name="Page_94" id="Page_94">[94]</a></span>
weet immers, dat uw goed hart er geen deel aan neemt?”</p>

<p>„Overhaast-je niet, meende ik te zeggen, doch .... een
beetje haast maken zou toch geen kwaad kunnen. Dat kon
er moeielijk uit, maar nu is het er uit. Je gelooft immers
niet, dat Vader en&mdash;en&mdash;ik je wegjagen?”</p>

<p>„Wegjagen, Moeder? Wegjagen? Wat is dát voor praat?
Gaat het dan aan, dat ik het brood, dat een ander in het
zweet zijns aanschijns verdient, in luiheid help opeten? Ben
ik niet vierentwintig jaar? Ben ik niet sterk, niet gezond,
niet kloek? Wees gerust, lieve Moeder! Mijn eigen geweten
jaagt mij de deur uit!”</p>

<p>„Zoo, Piet, zoo, mijn jongen! Nu ben ik gerust,” sprak
Moeder en ze viel haar’ lieveling om den hals.</p>

<p>Nog dien eigen middag zocht Piet stuurman Nelissen op.
Hij vond hem thuis.</p>

<p>„Zoo, Heyn, ben-je daar, jongen? Ik zie je tegenwoordig
in het geheel niet! Is er averij aan boord, dat je mij komt
praaien? Kom aan, leg dan aan stuurboordszij aan. Mijn bakboord
is door de slagen van den Spanjool onklaar gemaakt!”</p>

<p>De Spanjaarden hadden onzen Nelissen zoo mishandeld,
dat hij met het linkeroor niet al te best hooren kon. Kwam
dus iemand aan dien kant zitten, dan verzocht hij zulk een,
als hij ten minste op zijn gezelschap gesteld was, van plaats
te veranderen en aan zijne rechterzijde te komen.</p>

<p>Pieter voldeed er dus ook aan en zette zich aan zijne
rechterzijde neer.</p>

<p>„Verbeeld u, Moeder,” dus begon Nelissen tot eene oude
vrouw, die zich ook in het vertrek bevond, „verbeeld u,
dat deze jonkman met een’ haarbos als een leeuw, een half
jaar geleden nog een kaal hoofd had.”</p>

<p>De stokoude vrouw, die wel van Nelissen alles van die
galeien had hooren vertellen, doch die erg vergeetachtig was,
lachte en vroeg of hij dan eene ziekte gehad had.</p>

<p>„Neen, Moeder, neen! Dat hebben de Spanjolen ons gebakken.
Hebben we daar niet meer dan twee jaar met een kaal
hoofd gezeten? Telkens als er een haartje te zien was, kwam<span class="pagenum"><a name="Page_95" id="Page_95">[95]</a></span>
er zoo een knul en begon ons hoofd te scheren. Ik geloof,
dat ze van ons haar kabels gemaakt hebben, waaraan de
heele Spaansche vloot voor jaren genoeg heeft. Maar alle
gekheid terzijde, Heyn, dat lange haar staat je heel niet
netjes. Je mag den barbier wel eens een paar duiten laten
verdienen, anders gaan alle Delftshavensche meisjes voor je
aan den haal, als ze je in de verte maar zien aankomen.”</p>

<p>„Dat is minder, Stuur! Ik heb nu heel wat anders in het
hoofd om er aan te denken. Stel-je gerust! En zoodra ik
weer een scheepsdek onder de voeten voel, laat ik weer
stoppeltjes maken!”</p>

<p>„Een goed voornemen, maar, heb-je dan een schip?”</p>

<p>„Nu nog niet, maar, als het maar een beetje wil, zal ik
er toch een hebben eer het avond is!”</p>

<p>„Papperlepap, wat eene verbeelding! Denk-je, dat de schepen
tegenwoordig zoo maar voor het oprapen of grijpen liggen?
Als dat waar was, dan zat ik hier niet als een baliekluiver
bij moeder de vrouw. Je zult lang kunnen zoeken, eer je
een schip hebt, maat!”</p>

<p>„Toch niet; ik ga ten oorlog varen. De verdiensten zijn
er thuis niet naar om nog langer den luibak te spelen. Ik
moet er uit, ten oorlog of ter koopvaart.”</p>

<p>„Jongen, je zegt daar zoo wat! Wacht even, ik ga mijne
vrouw roepen; ze staat bij buurvrouw aan de waschkuip.”</p>

<p>Nelissen stond op en kwam een oogenblik later met zijne
vrouw terug.</p>

<p>„Ga zitten, vrouw, ga zitten,” sprak Nelissen, en toen
ze dat gedaan had, hernam hij: „Het is maar voor een
oogenblik. Ik ga weer naar zee!”</p>

<p>„Heb-je dan een gelukje gehad en ben-je weer aangemonsterd?”</p>

<p>„Neen, vrouw, nog niet! Maar hier, mijn makker Pieter,
gaat zich voor één’ zeetocht ten oorlog verhuren. Dat ga ik
ook doen! Ja, trek nu maar geen gezicht, alsof je een stuk
van den zwabber in de gort vindt. Ik zeg maar, Pieter heeft
gelijk. Beter blauwe boonen geblazen en messenvet uit te<span class="pagenum"><a name="Page_96" id="Page_96">[96]</a></span>
deelen, dan hier als een dooddoener van een’ slampamper
aan den wal armoede en gebrek lijden. Dat had ik te zeggen,
vrouw! We gaan samen naar Rotterdam en van avond komen
we thuis, als mannen van oorlog.”</p>

<p>„Is je dat nu heusch ernst, man?” klonk de verwonderde
vraag: „Ik kan het niet gelooven!”</p>

<p>„Waarom niet, wijfke? Denk-je, dat het mij niet hindert,
als ik zie, dat je bij anderen uit het werken gaat om niet
alleen onzen kinderen en onze oude Moeder, maar ook mij
den kost te geven?”</p>

<p>„Toch hindert het mij, man! Er wordt ter koopvaart altijd
meer verdiend!”</p>

<p>„Dat weet ik wel, maar als men nu maar niet op een’
koopvaarder klaar kan komen, dan zeg ik toch: beter wat
dan niemendal. Verdien ik niet genoeg om het huisgezin
te onderhouden, welnu, ga dan twee, desnoods drie dagen
in de week uit werken. Als ik je van de zeven dagen er
maar vier in huis houd, dan ben ik tevreden. Moeder kan
ook niet goed meer weg, en alles doen, wat noodig is.
Bovendien, als de Moeder niet thuis is, zijn de kinderen niet
gelukkig. Dus, afgesproken. Na den noen ga ik naar Rotterdam
en laat mij op een oorlogsschip aanmonsteren.”</p>

<p>Nelissen en Pieter begaven zich des middags samen op
weg en toen ze hun’ ouden kameraad Willem Adriaansz.
Blokmaker ontmoetten, haalden ze ook dezen over om dienst
op de oorlogsvloot te nemen.</p>

<p>Nog voor het vallen van den avond kwamen ze thuis.
Nelissen was eerste, Pieter tweede stuurman en Willem Blokmaker
bootsman op „de Samson”, een schip van twintig
stukken. De Kapitein van dien bodem was Gerbrandt Jansz.
Sael, een wakker burger van Hoorn. Eene week later waren
ze reeds aan boord, en eer men het jaar 1602 telde, kruisten
ze al op de Noordzee, met het oogmerk, Spaansche oorlogsbodems
op te pikken. Ieder oogenblik toch was Spanje genoodzaakt
nieuwe manschappen naar de Nederlanden te zenden,
en niet alleen de Staten, maar ook Engeland, trachtten dit<span class="pagenum"><a name="Page_97" id="Page_97">[97]</a></span>
zooveel mogelijk te beletten. Engeland deed dit niet, omdat
het zooveel van de Republiek hield, maar omdat het er belang
bij had, dat Spanje door den oorlog met de Nederlandsche
gewesten steeds van zijne macht verloor. De Engelschen
konden toen ook al rekenen. Nu liep er bovendien opnieuw
een gerucht, dat in Spanje eene groote vloot uitgerust werd
om het doel van de „Onoverwinlijke vloot” beter te bereiken
dan deze gedaan had. Wat hiervan aan was, zegt de geschiedenis
niet rechtstreeks, maar wel is het waar, dat Koningin
Elizabeth van Engeland op grond van gemaakte overeenkomsten,
de Staten uitnoodigde, ook eene vloot in zee te
zenden om bij mogelijk gevaar niet overvallen te worden,
maar bij de hand te zijn, evenals in 1588. De Staten voldeden
hieraan, en zoo geschiedde het, dat omstreeks half
April van het jaar 1602, Admiraal van Obdam van Duyvenvoorde
met een tiental oorlogsbodems zich naar Engeland
begaf en te Duins tweehonderd Staatsche soldaten ten dienste
der Koningin aan wal zette. De „Samson” kreeg met andere
schepen van de vloot, die onder van Duyvenvoorde stond,
eene andere bestemming, doch de Admiraal zette met de
hoofdvloot koers naar Spanje en vereenigde zich daar met de
Engelsche vloot, onder bevel van Admiraal Levison. In het
gezicht van Lissabon werd de Spaansche vloot onverschrokken
aangetast, zoodat de Spanjaarden genoodzaakt waren, hun
heil in de vlucht te zoeken. Zes Spaansche galeien onder
bevel van Don Frederik Spinola wisten echter te ontsnappen
naar het Kanaal, en reeds waren ze in de Noordzee, niet ver
van Duinkerken, waar ze in veiligheid zouden zijn, toen ze
stuitten op eene andere Engelsch-Nederlandsche vloot van
zeven schepen. Een dezer zeven schepen was de „Samson”
met volk aan boord, waarvan enkelen belust waren en hunkerden
om met den Spanjaard een appeltje te schillen.</p>

<p>Dus, zooveel als wraak nemen?</p>

<p>Ja! Wat anders?</p>

<p>Dat is slecht!</p>

<p>Best mogelijk, dat het niet goed is, doch wat doet hij, die<span class="pagenum"><a name="Page_98" id="Page_98">[98]</a></span>
een den oorlog verklaart, ooit anders dan wraak nemen.
Oog om oog, tand om tand, wonde om wonde, buile om
buile, dat is oorlog nu, dat was hij, dat zal hij zijn en blijven.</p>



<hr class="chap" />
<h2><a name="NEGENDE_HOOFDSTUK" id="NEGENDE_HOOFDSTUK">NEGENDE HOOFDSTUK.</a><br />

<small>Mensch of tijger?</small></h2>


<p>„Weet-je, wat ik nu toch wel zou willen?” had Pieter een
paar dagen geleden aan Nelissen gevraagd toen ze, misschien
voor de zesde of zevende maal in eene week of drie tijds,
de Vlaamsche en Fransche kust weer in het gezicht kregen.</p>

<p>„Je kunt wel zooveel willen,” meende Nelissen. „Ik zou
ook wel wat willen.”</p>

<p>„En dat is?”</p>

<p>„Dat we een’ flinken koopvaarder onder de voeten hadden.”</p>

<p>„Valt de dienst je dan tegen?”</p>

<p>„De dienst niet!”</p>

<p>„Wat dan?”</p>

<p>„Vraag-je nog: wat dan? Vat-je dan niet dat het de vaart
en alleen de vaart is?”</p>

<p>„Ik snap het toch niet!”</p>

<p>„Ben jij dan een zeeman? Spring zoo gauw mogelijk in
een’ komenijs-winkel en weeg stroop af! Is dat eene manier
van doen zoo dag aan dag, week uit, week in wat heen en
weer kuieren, alsof er op den heelen aardbol geen ander
zout water is dan de Noordzee! Bah! Dat is straatslijperswerk!
Neen, duizendmaal liever hup, vooruit, als een koopvaarder,
desnoods met eene vermolmde kast over het „Matrozen-kerkhof”
om de Kaap! Dat is pas het echte zeemans-leven!
Wat zou jij dan willen?”</p>

<p>„Precies hetzelfde, maar eer ik dat deed, wat anders doen!”</p>

<p>„Wat anders doen? En wat zou dat zijn?”</p>

<p>„Vraag jij dat nog? Jij, Nelissen?”</p>

<p>„Ik, en geen mensch anders!”</p>

<p><span class="pagenum"><a name="Page_99" id="Page_99">[99]</a></span></p>

<p>„Welnu dan, eer ik met eene vermolmde kast naar je zoogenaamd
„Matrozen-kerkhof” ging, zou ik de „Lucera” met
onzen beul eerst te pakken willen gehad hebben!”</p>

<p>„Stel dat uit het hoofd! Zoover van honk kuiert die man
niet. De „Lucera” is geen galei voor de Noordzee.”</p>

<p>„Jawel, maar we zullen toch wel verder komen dan de
Noordzee, denk ik. Ik heb er ten minste zoo een paar woorden
van opgevangen.”</p>

<p>„Och, het volk, dat zich evenzeer verveelt, als wij ons
vervelen, vertelt voor waarheid, wat het zoo gaarne gelooft!”</p>

<p>„Ik heb het niet van het volk. Ik hoorde het den Kapitein
tot den schipper zeggen. En als ik wel gehoord heb, dan is
het heen en weer kuieren op de Noordzee nu zelfs gedaan
en gaan we al verder. Dat bevel moet gisteren gekomen zijn
van den Admiraal. Mij dunkt, ik zie nu Duinkerken al liggen,
en kijk, daar ginder ligt het Engelsche schip de „Hope”,
Kapitein Robert Mansel.”</p>

<p>Het duurde niet lang of er kwam een boot van de
„Hope”, waarin de Engelsche Kapitein zelf zat om Kapitein
Sael te verzoeken, met hem en nog een paar andere Engelsche
en Hollandsche schepen de wacht te houden op de
Spaansche galeiën van Don Frederik Spinola. Admiraal Levison,
die bij hem aan boord was, had dit bevolen.</p>

<p>„Zie-je nu toch wel, Nelissen,” zeide Pieter, „dat de galeiën
wel in het Kanaal durven komen!”</p>

<p>„Dat ze het durven? Nu, als het er op aankomt, zou ik
wel willen vragen: „Wat durft de Spanjaard niet?” De Spanjaarden
mogen trotschaards zijn, doch laf zijn ze niet. Maar
nu er dan toch Spaansche galeiën hier zullen komen, zou ik
wel willen om een’ zak vol dukaten, als ik ze maar had,
dat de „Lucera” er bij was. Jongen, Pieter, wat zou ik hem
van laken geven! De wol zou er afstuiven, reken er op!”</p>

<p>„Wie weet wat gebeurt. Maar ik ga nu ter kooi, want ik
heb de hondewacht. Gegroet! Als hij komt, je weet wel wien
ik bedoel, dan laten roepen, hoor! Samen geleden, samen
afrekening houden! Dat klopt!”</p>

<p><span class="pagenum"><a name="Page_100" id="Page_100">[100]</a></span></p>

<p>„Slaap er gerust op, Pieter! Als hij komt, dan zullen we
het er samen van hebben. Den zegen, maat!”</p>

<p>Dien nacht was er evenwel nog niets van de Spanjaarden
ontdekt, doch tegen den middag zei Pieter opeens tot Nelissen:
„Heb ik het wel, dan komt ginder wat. De Engelschman
schijnt ook wat in de doppen te krijgen. Maar die mist, die
mist! Er valt zoo goed als niets te zien, en als wij niet
heel goed op onze tellen passen, dan kuiert de Spanjool ons
zoo netjes voorbij, als je het nog nooit gezien hebt. Wij
zullen er dan niets van bemerken!”</p>

<p>„Tut-tut! Ongemerkt voorbijkomen? Een zeilschip mogelijk,
maar eene galei niet. Zoo’n groote honderd riemen maken
daarvoor immers veel te veel geweld, en....”</p>

<p>Hij zweeg eensklaps en hield de holle hand achter het
rechteroor en luisterde blijkbaar scherp.</p>

<p>„Wat is er te hooren?” vroeg Pieter.</p>

<p>Nelissen’s gezicht, dat er zoo ontevreden uitgezien had,
helderde op, en met oogen, die van blijdschap straalden, zeide
hij: „Het zijn galeien, die naderen. Ze zijn zelfs al dichtbij,
maar om ons te pieren hebben ze de roeidollen alweer met
leder bekleed. Je kent dat kunstje van ouds!”</p>

<p>„Wat te hooren, stuurman?” vroeg Kapitein Sael nu op
Nelissen toetredend.</p>

<p>„Spaansche galeiën, Kapitein! Ze zijn al dichtbij! Als de
galei er nu maar bij is, die ik bedoel!”</p>

<p>„Zoo? Zijn er galeiën waaraan je kennis hebt?”</p>

<p>„Of ik, Kapitein! Ik heb meer dan twee jaar op de
„Lucera”, als galei-slaaf, moeten roeien, en ik ben er met
mijne makkers behandeld geworden, als een dolle hond!”</p>

<p>„En denk-je, dat de „Lucera” er bij is?”</p>

<p>„Ik weet het niet zeker, Kapitein! Ik hoop het!”</p>

<p>„Ei, ei, liggen zijne boontjes in de week?”</p>

<p>„Of ze, Kapitein! Ik zal....”</p>

<p>„Stil, stuurman! Er komt een koeltje! Kijk de mist eens
optrekken! Daar zijn de galeiën!”</p>

<p>„Hoezee! Hoezee!” riep Nelissen, en naar Pieter loopende,<span class="pagenum"><a name="Page_101" id="Page_101">[101]</a></span>
die even tusschendeks gegaan was, klonk het: „Pieter, onze
bekende is er! Kom, jongen, kom! Hoezee!”</p>

<p>Daarop liep hij weer naar het dek.</p>

<p>„Is de „Lucera” erbij, Nelissen?” vroeg de Kapitein. „Ik
ken ze niet.”</p>

<p>„Ja, ja, Kapitein, die middelste is het. Ze zal immers onze
partij zijn, Kapitein?”</p>

<p>„Misschien, stuurman, misschien! Dat hangt van omstandigheden
af.”</p>

<p>„En van den Engelschman?”</p>

<p>„Ook al!”</p>

<p>„Als die dan maar niet bang is!”</p>

<p>„Sir Mansel bang? Evenmin als de beste Hollander, stuurman!
Reken er op, als het van hem afhangt, dat we werk
aan den winkel krijgen.”</p>

<p>„Het is te hopen! Mijne handen jeuken om aan den slag
te gaan.”</p>

<p>„En de mijne ook,” liet Pieter zich hooren.</p>

<p>„Best, mannen, best! Maar, Nelissen, ga nu eens met die
jeukende handen aan het roer! Houd eene streek meer Noord,
ééne streek is genoeg.”</p>

<p>Weldra was Nelissen aan het roer.</p>

<p>„Het gaat goed! Het gaat best,” sprak de Kapitein, die
bij zijn’ eersten stuurman stond. „We steken den luî prachtig
de loef af. Niets beter toch dan een zeilschip, als er wind
is. Wat beduidt zoo’n logge galei dan? Hoort me die riemen
eens slaan! Ze zetten het op alle haren en snaren om het
van ons te winnen!”</p>

<p>„Arme menschen,” zeide Pieter, die toch nu een oogenblik
van medelijden had, „elk voetje terug kost-je een zweepslag!
Nu, stakkerds, je zult gauw genoeg uit je lijden zijn!
Rekent er op!”</p>

<p>„Een vreeselijk lot toch! Geketend aan de roeibanken,
worden ze eenvoudig, als onderdeelen van het schip beschouwd.
Geen mensch, die eene hand uitsteekt om hen te redden,
als de schuit naar den kelder gaat! Maar, daar gaat de<span class="pagenum"><a name="Page_102" id="Page_102">[102]</a></span>
Engelschman den Franschen wal halen. Goed gedaan! Duinkerken
is te dicht bij, en vijf minuten mist, hup, ze zijn in
veiligheid,” sprak de Kapitein.</p>

<p>„Mag ik raad geven, Kapitein?” vroeg Nelissen.</p>

<p>„Jawel! Wat zou-je willen?”</p>

<p>„Wat ik wil, Kapitein? Ik wil met de „Samson” die kast
in den grond zeilen. Ons schip heet niet voor niemendal naar
dien ouden Richter van Israël!”</p>

<p>„Doe wat je kunt! Ik geef vergunning! Ten minste zoo
lang we den boêl niet in de war sturen!”</p>

<p>De Bevelhebber der Spaansche vloot, die aanvankelijk plan
scheen te hebben, met zijne overmacht zich op de Engelschen
en Nederlanders te werpen, gaf, het groote Engelsche
Admiraalsschip ziende, last om terstond de zeilen te geien,
en begon tegen den wind in terug te roeien, om vervolgens,
onder begunstiging van het nachtelijk donker of den mist,
zich stil uit de voeten te maken en dan vervolgens te
trachten, de havens van Duinkerken of Nieuwpoort te bereiken.
Sir Levison, de Engelsche Opper-bevelhebber, die een
ervaren zeeman was, begreep evenwel terstond de bedoeling
van Spinola, en gaf Kapitein Jones van de „Advantage” last,
naar Sluis te loopen en daar de Staatsche schepen te waarschuwen
voor de plannen, die de vijand duidelijk toonde te
hebben. Spinola scheen in het eerst niet te vermoeden, dat
men hem begrepen had, doch het gestadig vuren van het
Engelsche Admiraalsschip, zonder dat de kogels hem konden
bereiken, benevens de lantaarns, die Sir Levison in de stengetoppen
voerde, maakten het hem ten laatste duidelijk, dat
dit alles slechts eene waarschuwing voor andere vijandelijke
schepen was, en dat het niet lang zou duren, of hij zou
zich tusschen twee vuren bevinden. Hij veranderde derhalve
van koers, en tegen den avond was hij zoo dicht onder de
Engelsche kust, dat verscheidene Turksche galei-slaven, na
hunne boeien doorgevijld te hebben, zich in zee wierpen en
zwemmende den oever bereikten.</p>

<p>Hadden al die arme mannen dat maar kunnen doen!<span class="pagenum"><a name="Page_103" id="Page_103">[103]</a></span>
Ingeval er gevochten zou worden, waren zij immers geheel
weerloos en werden door vriend noch vijand ontzien.</p>

<p>Intusschen begon de wind te liggen. Dat was iets in het
voordeel der galeien, die er een goed gebruik van maakten ook.</p>

<p>Toch liep Spinola, die door het wijken van den Engelschen
Admiraal naar de Fransche kust in den waan gebracht was,
dat men van het vervolgen afgezien had, leelijk in de fuik,
en de Engelsche en Nederlandsche schepen, die bij Duins
lagen, in den boeg. Deze ontvingen hem niet heel malsch,
zoodat Spinola genoodzaakt was, af te houden. Thans zou
hij mogelijk den dans ontkomen zijn, ware niet de wind
opgestoken. Levison maakte hiervan gebruik en sneed den
Spanjaard den koers af. Het werd aardedonker, en reeds
meende Spinola op weg naar Sluis te zijn, toen Levisons
schip de „Hope,” hem ontdekte en de volle laag gaf. Hoewel
hoofdzakelijk op goed geluk af was gevuurd, werd van de
vijandelijke galei de groote ra afgeschoten en de schuit zelve,
dat is de romp van het schip, werd zoo doorboord, dat men
de galei-slaven en de bemanning om genade en hulp hoorde
schreeuwen. Terwijl men deze galei naderde en de gevangenen
wilde overnemen, naderden de vijf andere galeiën. De Engelschen
lieten nu het gehavende schip aan zijn lot over en
vielen de overige vijandelijke vaartuigen aan, die schielijk
ter zijde weken.</p>

<p>Om tien uren evenwel verdeelden zich de donkere wolken,
die in het Zuiden en Zuidoosten opeengepakt waren en de
maan goot haar licht over het watervlak.</p>

<p>„Daar is de „Lucera”! Daar is de „Lucera”!” juichte
Pieter, die nu aan het roer stond.</p>

<p>„Kijk, kijk, die beul Calliado staat bevelen uit te deelen,”
riep Blokmaker. „Ik herken hem! Hij is het, en geen mensch
anders!”</p>

<p>De „Lucera” scheen op de „Samson” te winnen.</p>

<p>„Zet alle zeilen bij!” beval Kapitein Sael.</p>

<p>„Wil ik je helpen, Pieter, mijn jongen?” vroeg Nelissen.</p>

<p>„Dank-je! Kan het wel alleen af!” bromde Pieter en geloofde<span class="pagenum"><a name="Page_104" id="Page_104">[104]</a></span>
in alle eenvoudigheid, dat God hem zijn’ beul in handen had
geleverd, om hem de wreede mishandelingen betaald te zetten.</p>

<p>Dat Pieter zijn’ Bijbel trouw las, wil ik gaarne gelooven;
dat hij zijn’ Bijbel begreep, betwijfel ik.</p>

<p>Maar men valle den jongen man niet te hard. Het is
gemakkelijk gezegd: „Men mag geen kwaad met kwaad vergelden,”
als men niet in de gelegenheid komt om zich te
wreken. Maar komt die gelegenheid, nu, de groote Spreukschrijver
zeide het al: „Wie zichzelven overwint, is sterker
dan hij, die steden verwoest.” Bovendien was Pieter niet
alleen baas. Al had hijzelf het schip eene andere richting
willen geven om zijn’ vijand te laten ontkomen, het volk
zou hem het roer uit de handen gerukt hebben, en trots
zijn tegenstreven, wraak hebben uitgeoefend. Maar Pieter
behoefde de manschappen niet aan te vuren, en er was geen
oogenblik sprake van om hem het roer uit de handen te
rukken. Hijzelf wilde wraak nemen en hij knarsetandde van
woede en spijt, als hij zag, dat de „Lucera” ook maar iets
op de „Samson” won. Zonder twijfel werden de arme galei-slaven
met vreeselijke slagen aangedreven, zoo krachtig te
roeien, als slechts in hunne macht was.</p>

<p>Maar zweepslagen belett’en den wind niet, te doen, wat
deze kan. Zie, de zeilen van de „Samson” zwellen weer!</p>

<p>„Hoezee, dat gaat er op los! Hoezee!”</p>

<p>Het daverend gejuich der rauwe, Hollandsche varensgezellen
wordt op de „Lucera” gehoord.</p>

<p>Hoort die zweepslagen eens neerkomen!</p>

<p>Hoort die riemen zich met verbazende snelheid in het
water bewegen!</p>

<p>Het leder springt door de krachtige wrijving uit de dollen!</p>

<p>Men hoort op den Hollander de slagen, die op de ruggen,
vol bloedige wonden, nederdalen, striemend neerkomen. Men
hoort het brullen van pijn en van woede, dat de weerlooze,
geketende kaalhoofden na elken zweepslag laten hooren.</p>

<p>Eigen schuld, dat ze die duldelooze pijnen op den vermagerden
en gekorven rug, of op welk ander lichaamsdeel<span class="pagenum"><a name="Page_105" id="Page_105">[105]</a></span>
ook, zoo voelen! Waarom willen ze maar niet begrijpen,
dat ze geen levende wezens meer zijn? Zullen ze dan ook
nooit leeren inzien, dat ze van hout of van ijzer zijn en dat
hout en ijzer geen pijn voelen? Dat wil Don Calliado immers?</p>

<p>O, domme, domme kaalhoofden! Uw drilmeester Don Calliado
spant toch zijne uiterste krachten zoo in om u zoo
knap te maken, dat gij niets meer voelt, niets, niets meer!</p>

<p>Hij is zoo’n edele beul, die Don Calliado!</p>

<p>Maar weg met alle gedachten! Daar is de werkelijkheid!</p>

<p>De Hollanders winnen den afstand; ze winnen den wind.</p>

<p>Nog één, één oogenblik!</p>

<p>Men heeft de „Lucera” bereikt!</p>

<p>Een gil, een akelige gil van zoogenaamde vreugde wordt
aan het roer gehoord. Pieter stoot dien uit: hij kan zich
niet langer bedwingen.</p>

<p>Het Hollandsche bootsvolk schreeuwt mede.</p>

<p>Nog één oogenblik, nog twee seconden!</p>

<p>Nog één!</p>

<p>Een vreeselijk gekraak wordt vernomen en het angstgeschreeuw
der arme galei-slaven klinkt akelig uit het schip.
De „Samson” is met volle vaart de „Lucera” tegen bakboordszij
geloopen. De riemen zijn verbrijzeld; het achterschip
en de koker van het roer zijn stuk geslagen, en de
gehavende galei helt zóó over, dat de arme slaven tot hun
middel in het water zitten.</p>

<p>Maar het werk der wraak is nog niet voltooid.</p>

<p>Als razenden loopen de Hollanders naar de kanonnen en
vuren deze tweemaal af.</p>

<p><span lang="es" xml:lang="es">„Misericordia! Misericordia!”</span> roepen de Spanjaarden.</p>

<p>En beneden uit het schip klinkt uit andere monden, maar
nog veel rauwer, huilender en angstiger: <span lang="es" xml:lang="es">„Misericordia! Misericordia!”</span></p>

<p>Nelissen en Pieter behoeven niet te vragen wie dat vreeselijk
hulpgeroep letterlijk uitbrullen! Zij weten het goed, al
te goed, en toch .... toch geen medelijden, geen deernis!</p>

<p>Kapitein Sael kan het moeielijk langer aanhooren. Redden<span class="pagenum"><a name="Page_106" id="Page_106">[106]</a></span>
wil hij niet, maar moorden, zóó moorden, neen, dat wil hij
toch ook niet; hij kan het niet ook. Daarom: „Afhouden!”</p>

<p>Ze houden af, maar dat baat de „Lucera” niet, want ze
wordt door andere Hollanders aangevallen. De Spanjaarden
houden stand. Don Calliado weet van geen wijken of zich
overgeven. Hij verdedigt zich tot hij van al zijn volk alleen
overschiet. Daar treft hem een kogel en stervend valt hij neer.</p>

<p>De Hollanders springen vlug op het zinkende schip. De
plundering begint. Als of ze geboren roovers en niets anders
zijn, breken ze alles open en reppen zich om met hun’ roof te
ontkomen, als ze bemerken, dat de „Lucera” steeds dieper
zinkt, want .... verdrinken willen de roovers niet. Verdrinken
mogen zij, de boeven daar beneden op de galei-banken.</p>

<div class="figcenter">
<img src="images/illustration_11.jpg" width="550" alt="De „Lucera” wordt geramd." />
</div>

<p>Daar komt de „Samson” weer aan.</p>

<p>Wie heeft er berouw gekregen, dat de bodem niet geheel
en al vernietigd werd?</p>

<p>Pieter soms? Of Nelissen? Of Kapitein Sael? Blokmaker?</p>

<p>Wie weet het?</p>

<p>Bons! Een nieuwe stoot treft het ontredderde schip.</p>

<p>Sneller begint nu de „Lucera” te zinken.</p>

<p>Sael ligt in hare onmiddellijke nabijheid, doch geen mensch,
die de hand tot redden der arme slaven uitsteekt.</p>

<p>Hoort, hoort, wat verschrikkelijke kreten stijgen uit het
hol van het vaartuig op!</p>

<p>Het zijn de arme kaalhoofden, die aan de roeibanken vastgeketend
zijn. Het zijn de niet levenlooze onderdeelen van
het schip, die deze kreten laten hooren.</p>

<p>Hoort, hoort, Pieter, Nelissen, Blokmaker! Hoort, mannen!
Eens waart ge als zij! Als gij daar nog eens op die banken
geklonken waart!</p>

<p>Erbarming! Erbarming! O, hebt gij dan een Don Calliado’s
hart? Een koud, ijskoud steenen hart soms, als de man uit
het sprookje?</p>

<p>„Hebt uwe vijanden lief! Zegent hen, die u vloeken! Bidt
voor hen, die u geweld aandoen!” Gij leest het in uw’ Bijbel,
die u, zooals gij zegt, zoo dierbaar is!</p>
<p><span class="pagenum"><a name="Page_107" id="Page_107">[107]</a></span></p>
<p>En die arme kaalhoofden zijn uwe vijanden niet eens! Zij
haten u niet! Zij deden u nooit geweld aan!</p>

<p>Hebt medelijden, o, hebt medelijden! Slaat hunne ketenen
stuk! Neemt ze op, die mannen! Draagt ze aan boord! Kleedt
en voedt ze!</p>

<p>Harten van menschen, die u Christenen noemt, hebt lief,
o, hebt lief! Redt, redt die armen! Eens waart gij als zij!</p>

<p>Tevergeefs! Men hoort niet. Het medelijden is doof.</p>

<p>Mannen, mannen dan! Wie weet, hebben die arme slaven
geen vrouwen, die langs het heerlijke Oosterstrand troosteloos
zullen uitzien naar de terugkomst van hare echtgenooten,
van wie ze niet weten, waar zij zijn! Wie weet hoeveel
arme kindertjes daar ginds aan het strand der zee staan om
aan de stoeiende golfjes te vragen: „Wanneer brengt gij ons
lief Vadertje weer? Wij verlangen zoo naar hem! Ons hartje
vraagt zoo telkens naar hem! Zegt, golfjes, wanneer? Wanneer?”</p>

<p>Tevergeefs! Geen traan rolt langs de wangen dier geharde
zeelieden, als de laatste flauwe kreet gesmoord wordt door
de golven, waarin de „Lucera” thans verdwijnt.</p>

<p>Het is stil aan boord van de „Samson”.</p>

<p>„De rekening is betaald met den interest er bij!” zegt
Pieter tot Nelissen.</p>

<p>Doch zie, het was alsof op het eigen oogenblik Moeder
Heyn hem terzijde trad en hem in het oor fluisterde: „Pieter,
mijn jongen, de rekening was met den dood van Don Calliado
immers al vereffend? Wat hadden die ongelukkige galei-slaven
u dan toch misdaan? Zeg, jongen?”</p>

<p>De stem van Kapitein Sael roept weer tot den arbeid.
De stilte is voorbij. Er valt nog veel meer te doen.</p>

<p>De Spaansche vloot werd verslagen, en alleen Spinola was
zoo gelukkig, na door de Staatschen tot voorbij Westkapelle
gejaagd te zijn, eindelijk te Duinkerken binnen te loopen.
Hij redde hierdoor voor Spanje eene waarde van tweemaal
honderdduizend dukaten van goud en zilver, eene groote som
voor dien tijd. Maar dat was alles, wat van de Spaansche
vloot overgebleven was.</p>

<p><span class="pagenum"><a name="Page_108" id="Page_108">[108]</a></span></p>

<p>De Nederlandsche schepen keerden naar hunne havens
weder, en voor het volk, dat er op diende, was voor dat
jaar het gewerk gedaan.</p>

<p>Nelissen, Pieter Heyn, Blokmaker, en al gij anderen van
de „Samson”, de handen op het hart en met de geroemde
zeemans-rondheid antwoord gegeven op de vragen: „Zijt gij
tevreden over uw werk? En zegt, wat waart gij daar op
zee: Mensch of tijger?”</p>



<hr class="chap" />
<h2><a name="TIENDE_HOOFDSTUK" id="TIENDE_HOOFDSTUK">TIENDE HOOFDSTUK.</a><br />

<small>Een heele profeet.</small></h2>


<p>In het voorjaar van 1608 lag op de Maas te Rotterdam
de kloeke koopvaarder de „Muskaatboom” gereed om uit
te zeilen. Het was een der schoonste schepen, die de Oost-Indische
Compagnie, welke in 1602 opgericht was, in de
vaart had. En op dat schoone schip was eene bemanning,
die genoemd mocht worden. Het was een uitgelezen manschap
van den schipper tot den pluimgraaf.</p>

<p>De schipper was een stevige veertiger, die Huygens had
kunnen helpen om dezen in zijne „Scheepspraet” de regels
te geven:</p>

<div class="poem"><div class="stanza">
<span class="i0">„’k Hebb te veel gesnor van buyen<br /></span>
<span class="i2">Over deuze muts sien gaen.<br /></span>
<span class="i0">’k Selt hun lichtelick soo klaeren,<br /></span>
<span class="i2">Dat ick vlaggen, schut en touw,<br /></span>
<span class="i0">En de maets die met mij vaeren<br /></span>
<span class="i2">Vryen sel van dutt en rouw.”<br /></span>
</div></div>

<p>Hij heette Rogiersz., en had reeds twee reizen naar Amboina
gemaakt en telkens met bijzonder geluk.</p>

<p>De eerste stuurman was Pieter Pietersz. Heyn. Na zijn’
zeetocht onder Admiraal van Obdam van Duyvenvoorde, had
hij met Nelissen de vaart ten oorlog vaarwel gezegd. En
zulks niet zoo geheel ten onrechte. De Oost-Indische Compagnie<span class="pagenum"><a name="Page_109" id="Page_109">[109]</a></span>
toch bood veel meer kansen van gewin aan, dan de oorlogsvaart,
en ieder matroos droeg in dien tijd, als hij maar
wilde, de verzekering met zich om, dat hij door moed en
beleid zeker schipper op een’ koopvaarder kon worden, zoo
niet heel wat meer. Wel had Pieter Heyn zoo tusschenbeide
weer eens dienst gedaan op verschillende oorlogsbodems, en
had hij zelfs den zeeslag bij Gibraltar nog mee helpen winnen,
doch dat was dan ook maar bij die gelegenheden, dat het
Vaderland door den bedreigden handel, in gevaar gebracht
werd, en koopvaardij-bodems tijdelijk dienst doen moesten,
als schepen van oorlog. Zoo iets had dikwijls, nog heel lang
na dezen tijd, plaats.</p>

<p>Er had met Pieter evenwel nog eene andere verandering
plaats gegrepen. Te Rotterdam had hij kennis gekregen met
een’ zekeren Claes De Reus, een’ schipper, die zeer gelukkig
gevaren had, en die nu terwille van zijne vrouw, die, evenals
hij, bejaard begon te worden, den zuidwester aan den
kapstok gehangen had, om er hem niet meer af te nemen.</p>

<p>Deze Claes De Reus had slechts twee kinderen, beiden
meisjes. Eene van deze heette Annetje, en Pieter zag in haar
zijne Moeder, zoo hij meende, verjongd terug. Ze was stil,
vlijtig, zuinig en vroom. Dit laatste niet in schijn, zooals,
ongelukkig genoeg, ook toen het geval wel eens was, neen,
ze was het inderdaad.</p>

<p>Onze Pieter bracht zijne Moeder eens in kennis met haar,
en daar die goede vrouw in Annetje werkelijk veel van zichzelve
terugvond, zoo had ze er niets tegen, dat heur Pieter
haar tot vrouw nam.</p>

<p>En Vader Heyn dan? Deze had toch ook wel wat te zeggen
in zulk eene zaak?</p>

<p>Neen, Vader Heyn’s goed- of afkeuring vroeg men niet.
Zoo langzamerhand was hij lichamelijk gaan aftakelen, en
kon hij zelfs niet meer uit visschen gaan. Pieter was de
aangewezen man om voor hem en zijne Moeder te zorgen,
want zijne broeders, die al gehuwd waren, hadden voor hun
eigen klein gezin het dagelijksch brood, doch meer ook niet.</p>

<p><span class="pagenum"><a name="Page_110" id="Page_110">[110]</a></span></p>

<p>Gelukkig had Piet ruime verdiensten en kon hij zijne
Ouders best onderhouden, doch zie, toen Vader aan den wal
stilletjes kwam leven en hij niet meer werkte, hield het
aftakelen van het lichaam zoo goed als op, terwijl de geestelijke
vermogens verminderden, en vrij sterk ook, zoodat hij
ten laatste begon te suffen en alles best vond, onverschillig,
of het goed of kwaad was. Van de zee, eens zijn lust en
leven, scheen hij niets meer te weten.</p>

<p>Heel anders was het met Claes De Reus, doch deze was
heel wat jaren jonger dan de oude Heyn, die al half de
veertig was eer hij aan trouwen dacht. Dit was met De Reus
het geval niet geweest en hij was op pas twee en twintigjarigen
leeftijd al gehuwd. Heel goed had hij nog verscheidene
jaren kunnen varen, doch daar hij zijne schaapjes op het
droge had en Annetje zijn eenig kind was, had hij, ter wille
van die twee, den zuidwester aan den kapstok gehangen en
was hij bij honk gebleven.</p>

<p>Bij honk, dat is, steeds thuis, dat was hij, maar met zijn
hart en al zijne gedachten was hij nog altijd op zee, en het
verheugde hem, dat een flink zeeman, als Pieter Pietersz.
Heyn, om de hand van zijne lieve Annetje vroeg. Ze werd
hem dan ook niet geweigerd, en, eer de „Muskaatboom” uitliep,
waren Pieter en Annetje een paar geworden.</p>

<p>Toch had hij aan hare Moeder wat moeten beloven. En
dat was, zóó zuinig te leven, als hem mogelijk was; alle
eerlijke middelen in het werk te stellen om gauw schipper
te worden, en dan een spaarpotje zien te maken, dat groot
genoeg was om zoo spoedig mogelijk ook zijn zeemanspak
in de kast te bergen.</p>

<p>Willem Adriaensz. Blokmaker was tweede stuurman en
Steven, bootsman op hetzelfde schip.</p>

<p>Aan boord van het schip bevond zich ook een koopman,
Evertsz. geheeten. Zulk een koopman ging meestal mede,
als zaakgelastigde van de Compagnie, en aan hem was het
handeldrijven en het koopen der lading toevertrouwd. Wilde
hij bijvoorbeeld op de heen- en terugreis nog andere plaatsen<span class="pagenum"><a name="Page_111" id="Page_111">[111]</a></span>
aandoen om daar het een of ander te koopen, dan geschiedde
dit, als de schipper het goed vond, want boven dezen stond
hij niet, en hij had aan boord zelfs niets te bevelen en moest
zich onderwerpen aan het gezag van den schipper, die hem
dan ook meer als passagier beschouwde, hoewel hij uit den
aard der zaak, als de verhouding tusschen beiden goed was,
hem zeker nogal dikwijls raadpleegde. Later echter kreeg
zulk een koopman nogal wat voor het zeggen.</p>

<p>De „Muskaatboom” was uitgerust met bestemming naar
Amboina, op welk eiland van den Molukschen Archipel, in dien
tijd door de Compagnie de voornaamste handel gedreven werd.</p>

<p>Op het oogenblik dat wij, in gedachten, op de „Muskaatboom”
aan dek stappen om, in gedachten, de reis mede te
maken, vinden we er nog vele vrouwen, die gereedstaan om
van hare mannen afscheid te nemen. Onder die vrouwen zijn
ook Pieters vrouw en Moeder.</p>

<p>Schipper Rogiersz., die niet getrouwd was, en ook al sinds
lang geen Ouders meer had, kon niet begrijpen, dat groote
mannen zoo klein konden worden op het oogenblik, dat ze
van vrouw, Moeder of Vader afscheid namen, en daar de
gelegenheid nu gunstig was om te vertrekken, zoo naderde
hij het afscheidnemende hoopje en zeide: „Gansbloed, zou
men niet zeggen, dat hier eene stortzee overdek geslagen is?
Wat beduidt al dat gehuil, al dat gelamenteer toch? Fij,
en dat voor mannen! Komtaan, gij daar met uwe witte
huiven, den valreep af, of ik neem allen mee om je in de
Oost-Indiën tegen peper te verruilen.”</p>

<p>Hierop wenkte hij een’ sloeproeier, die, in de hoop van
een vrachtje te krijgen, met zijne jol aan den wal lag.</p>

<p>De man begreep dat wenken best, maakte de jol los en
roeide ze naar de „Muskaatboom”. Niet zoodra lag hij bij
den nog uithangenden valreep, of schipper Rogiersz. riep hem
schaterlachend toe: „Krijn, een hoop sliknatte, witte zeilen.
Hallo, man, er is een mooie duit aan te verdienen. Breng ze
naar den wal, dan kunnen ze droog zijn tegen den tijd, dat
we terugkomen.”</p>

<p><span class="pagenum"><a name="Page_112" id="Page_112">[112]</a></span></p>

<p>De „witte zeilen” waarmede de vrouwen bedoeld werden,
waren niet zoo goed, of ze moesten in de jol overstappen,
en nauwelijks was dat geschied, of Pieter naderde den schipper,
veegde zich met een’ zijner vuisten een paar tranen van
de wang en sprak: „Tot uw’ dienst, schipper! Ik ben klaar.
Wat wil u?”</p>

<p>„Wat ik wil? Bij mijne ziel, vraag-je dat nog? Ik wil
onderzeil! Hoe eer hoe liever!”</p>

<p>„Goed, schipper!” luidde het antwoord, en onze wakkere
eerste stuurman liet alles in orde brengen, en toen dit geschied
was, werd de „Muskaatboom” van zijne ankers losgemaakt
en&mdash;vooruit ging ze!</p>

<p>Aan den wal stonden nog vrouwen. Zij wuifden met handen
en zakdoeken. Pieter Heyn wuifde terug, wischte nog tersluiks
een’ traan weg, en .... klaar was hij. Van top tot teen was
hij een zeeman, even als zijn schipper.</p>

<p>Aanvankelijk kon een man, als Rogiersz. was, moeielijk
gelooven, dat iemand, die bij het afscheid nemen van vrouw
of Moeder zich zijne tranen niet schaamde, een flink zeeman
was. Hij meende, dat zoo iemand aan boord al heel gauw
door een soort van heimwee zou overvallen worden, en dat
hij in tijd van nood te week- en te flauwhartig zou zijn om
flink aan te pakken. Het was dus geen wonder, dat hij van
Piet Heyn en al dat ander „tuig van tranenknijpers” al heel
weinig verwachting had, en spijt gevoelde, dat hij bij de
aanmonstering van het volk er niet op gelet had, of het
was als hij, zonder Ouders, vrouw of kinderen. Heel vriendelijk
werden Piet Heyn en zijne teerhartige vrienden in den
beginne door den schipper dus niet behandeld. Deze tegenzin
in die „tranenknijpers” duurde echter niet zoo heel lang,
want zijn scherpziend oog zag gauw genoeg, dat mannen
met harten ook mannen van flinke daden konden zijn, en
toen hij dat eenmaal gezien had, dacht hij er heel anders
over en toonde hij voor al zijn volk een uitnemend schipper
te zijn.</p>

<p>Reeds aanstonds bewees Pieter, dat hij nog wat meer kon<span class="pagenum"><a name="Page_113" id="Page_113">[113]</a></span>
dan tranenknijpen, want met vaste hand bestuurde hij de
roergangers, zoodat de „Muskaatboom”, onder het lossen
van een paar kanonschoten tot afscheid, statig en met vasten
gang de rivier afzakte.</p>

<p>„Goede reis!” klonk het in alle stilte van den wal uit
den mond des koopmans, en dat beduidde: „Maak maar
goede zaken!”</p>

<p>„God behoede u!” fluisterden vrouwen en Moeders, terwijl
ze bij den ingang der straat nog even naar de toppen der
masten zagen, en men dacht er bij: „Wat zullen we blij
zijn, als je weer terugkomt!”</p>

<p>„Vaartwel, vaart allen wel!” was de laatste uitroep van
den matroos, die deze woorden uitsprak in het gebulder van
het geschut, en hij verlangde al de vreugdeschoten te hooren
bij de terugkomst. Die schoten klonken mooier, vond hij.</p>

<p>Na eene voorspoedige reis van vier dagen zeilde de „Muskaatboom”
het Kanaal uit, en den Atlantischen Oceaan in,
en heel de bemanning wenschte, dat die aanvankelijk gelukkige
en voordeelige tocht eene voorspelling mocht zijn van
een goed einde.</p>

<p>Maar, niets veranderlijker dan het weder, en niets zoo
wispelturig als de wind.</p>

<p>Men mocht wenschen, wat men wilde, er zou gebeuren,
wat gebeuren moest.</p>

<p>„Wel, stuurman, als we zóó in de Oost komen, dan mag
dat wel met een krijtje aan den balk geschreven worden,”
zeide koopman Evertsz. op zekeren avond, terwijl hij zich
op het achterschip bij Pieter neerzette.</p>

<p>„Ja, koopman, dat geloof ik ook. Wij zijn de Linie al
gepasseerd en naar ik van den ouden Marten gehoord heb,
gebeurt het vaak, dat een schip daar soms weken lang
ronddrijft zonder maar wat vooruit te komen.”</p>

<p>„Geloof niet alles, wat die oude zeerob vertelt. Hij krijgt
de gebreken van den ouden dag en ziet altijd leeuwen op
den weg,” luidde de opmerking des koopmans, die genoemden
Marten, een’ ouden zeerob, die niet heel veel ontzag en<span class="pagenum"><a name="Page_114" id="Page_114">[114]</a></span>
eerbied had voor een’ koopman aan boord, ja, hem maar al te
vaak als een „sta-in-den-weg” beschouwde, niet goed lijden kon.</p>

<p>„Het moge zijn, dat Marten te veel zwarigheden ziet,”
hernam Pieter, „maar hij is veel meer dan wij een man van
ondervinding. Op eene leugen heb ik hem nooit betrapt.”</p>

<p>„Hoe zou-je dat ook kunnen? Je bent toch, om zoo te
zeggen, nog groen, want het is immers je eerste groote
reis?” antwoordde de koopman. „Geloof me, ik, als koopman
van de Compagnie, kan meepraten, want alle scheeps-journalen
kreeg ik in handen. Ik zeg, dat Marten een groote
spekschieter is, die zich verbeeldt de wijsheid in pacht te
hebben, omdat hij al meer reizen naar de Oost gedaan heeft.
Mij kan hij althans niets wijsmaken; ik ben gelukkig wat
meer belezen en zoo dom niet uitgevallen.”</p>

<p>Terwijl koopman Evertsz. zoo aan het grootspreken was,
stond de man, over wien hij het had, tegen het achterschip,
dat volgens den bouwtrant van die dagen veel hooger was
dan het gewone scheepsdek. Op dat hoogere gedeelte van het
schip, dat men de „Campagne” noemt, mogen alleen de
Officieren komen, en aan boord van de koopvaardij-schepen
behoorden stuurman en koopman daar ook bij. De mindere
man mocht er alleen komen om schoon dek te maken,
of als het hem bevolen werd, er werk te verrichten, en
natuurlijk kwamen daar ook de roergangers, die den stuurman
aan het roer moesten helpen, want sturen op zee is
een veel te zwaar werk voor één’ man, vooral bij zware
zeeën en als het schip de ruimte niet heeft, zoodat het veel
moet uitwijken, evenals een rijtuig op een’ weg, waarop
veel verkeer is.</p>

<p>Nu had Marten de wacht en stond dicht onder de campagne,
zoodat hij alles hooren kon, wat de koopman zeide.</p>

<p>„Zoo’n blaaskaak,” mompelde hij. „Of hij den stuurman
aan zijne zijde krijgen zal? Ik denk van neen, want die
Pieter Heyn lijkt mij een flink zeeman.”</p>

<p>Pieter had op de grootspraak van koopman Evertsz. met
geen enkel woord laten hooren, wat hij dacht.</p>

<p><span class="pagenum"><a name="Page_115" id="Page_115">[115]</a></span></p>

<p>Dat viel Evertsz. tegen en daarom zeide deze nu: „Ik hoop
niet, dat gij zoo gek zult zijn als de schipper!”</p>

<p>„De schipper gek?” vroeg Pieter verstoord en driftig.</p>

<p>„Nu, gek! Ik bedoel niet, dat het hem in de bovenkamer
hapert, dat niet. Ik wou hem alleen maar een beetje verstandiger
en minder lichtgeloovig hebben. Ik houd het er zoo
voor, dat de Compagnie eene betere keus had kunnen doen,
en dat ze met hem wel wat bekocht is.”</p>

<p>„Maar, koopman,” riep Pieter nijdig en verontwaardigd
uit, „hoe kan u zoo iets van schipper Rogiersz. vertellen?
Hij te lichtgeloovig en te weinig verstandig! Hoe komt u er
toch aan om dat te meenen? Maar aangenomen, dat hij die
groote gebreken heeft, waarom heeft u het dan niet aan de
Heeren der Compagnie gezegd vóór ze hem benoemden?”</p>

<p>„Nu, dat is vrij duidelijk. Toen wist ik het nog niet!”</p>

<p>„En weet gij het dan nu?”</p>

<p>„Ja! Hij luistert naar het geleuter van Marten! En wie
een paar heldere oogen in een verstandig hoofd heeft, die zal
het met mij eens zijn, dat Rogiersz. eigenlijk een groote
sukkel is en niet verdient schipper van de „Muskaatboom”
te zijn.”</p>

<p>„Maar, koopman, dat....”</p>

<p>Pieter hield zich eensklaps in.</p>

<p>„Nu, wat wildet gij zeggen?” vroeg Evertsz. „Ik houd van
een rond en openhartig woord.”</p>

<p>„Welnu, als gij het dan weten wilt, hoor dan! Schipper
Rogiersz. staat veel te hoog bij mij aangeschreven om te dulden,
dat iemand, al was hij Zijne Excellentie Prince Maurits in
persoon, hem minacht en minachtend over hem spreken durft.
Evenals ik, doet gij voor de eerste maal de reis naar de
Oost, maar zee zonder land zag ik toch dikwijls, en u nooit.
Als zeeman heb ik dus recht om van schipper Rogiersz. te
zeggen, dat ik zijne eerste dwaze en onverstandige daad nog
zien moet. Maar behalve dat, gij moogt zoo niet over hem
spreken, want dat is niets minder dan rebellie. Ik mag die
taal ook niet aanhooren, want ook ik ben verantwoordelijk<span class="pagenum"><a name="Page_116" id="Page_116">[116]</a></span>
ervoor, dat het gezag van den schipper door ieder, van mij
af tot den pluimgraaf, gehandhaafd wordt. En wat den ouden
Marten betreft, eerlijk beken ik, dat ik dikwijls de schouders
ophaal, als hij wat zegt, maar dat is geen spotten, dat is
bekennen, dat ik het niet weet, en voor mogelijk houden,
als ik zijne ondervinding heb, dat ik het óók voor waarheid
houd. En nu heb ik het gezegd, zooals ik het meen met
ronde en openhartige woorden, die ge zelf wildet. Euvel
duiden zult gij ze mij dus niet! Ik wensch u goeden avond,
koopman! Mijn werk wacht me!”</p>

<p>Pieter stond op en ging bij den man aan het roer om de
noodige aanwijzingen te geven, doch Marten stond beneden
bij de campagne van pret in de handen te wrijven, mompelend:
„Die Heyn is een man naar mijn hart! Hij verstaat
de kunst om iemand de volle laag te geven!”</p>

<p>De koopman had geen pret. Nijdig stond hij op om naar
zijne hut te gaan, terwijl hij bromde: „Met zulk dom en
betwijs zeevolk is de Compagnie over een paar jaren naar
de maan!”</p>

<p>„Koopman,” riep Marten, die nu voor den dag kwam,
„als u nog meer zulk moois van mij en den „Ouwen” weet,
zoek dan een’ anderen winkel op om het kwijt te raken.”</p>

<p>„Je bent een brutale vent, en ik zal je op staanden voet
aanklagen,” zeide Evertsz.</p>

<p>„Bij den „grooten sukkel” zeker?” sarde Marten.</p>

<p>Evertsz. bromde zoo iets, dat het tegenovergestelde was
van iemand wat goeds toewenschen en trad zijne hut binnen.
En als hij nu dagen aaneen maar heel weinig aan dek kwam,
en dan bijna niemand te woord stond, gniffelde Marten: „Hij
is zeker leelijk te haring gevaren en de graten zitten hem
in de keel.”</p>

<p>Met ongekenden voorspoed ging alles tot ze zoo ongeveer
op twintig graden Zuiderbreedte tusschen de eilanden Mauritius
en Madagascar gekomen waren. Hoewel deze eilanden op de
heenreis gewoonlijk nooit aangedaan werden, had de schipper
besloten één dezer twee, ja, als het kon, beide aan te doen,<span class="pagenum"><a name="Page_117" id="Page_117">[117]</a></span>
in de hoop er wel iets te vinden, dat van hunne gading zijn
zou. Het eiland Mauritius zelf was onder dien naam toen nog
niet zoo bekend, doch de eilandengroep, waartoe het behoorde,
kende men wel.</p>

<p>Het was nacht en daar het nieuwe maan was, vrij donker.
Men stelle zich zulk een’ nacht evenwel niet voor als een’
van onze nachten. De lucht is in die streken veel helderder.
In Perzië kunnen de nachten, waarin de maan niet schijnt,
nog zóó helder zijn, dat men niet al te kleine letters zeer
goed, enkel bij het licht der sterren, lezen kan, en hoewel
het op zee, door de vele dampen, die opstijgen, nu niet zóó
helder is, als in Perzië, toch zijn de nachten tusschen de
Keerkringen, ook op den Oceaan, in den regel veel minder
duister dan bij ons.</p>

<p>Pieter had de wacht en stond wat te praten met den roerganger,
die ditmaal onze Marten was. Het gesprek scheen
echter niet al te best te willen vlotten en dit bevreemdde
Pieter, want Marten was een echt praatvaartje.</p>

<p>„Praktizeer-je over wat?” vroeg Pieter eindelijk.</p>

<p>„Ja, Stuur! Ik praktizeer zoo een beetje over het weer. Er
zit wat in de lucht, dat niet goed is. Het schip werkt meer
en de zee begint hol te staan. Ik vertrouw het zaakje niet!”
Met dat „werken van het schip” bedoelde de oude matroos,
dat hij de onderscheidene deelen van het schip, ten gevolge
van de beweging der zee, tegen elkander hoorde wrijven. De
uitdrukking: „het schip werkt,” wordt nog altijd in dien zin
gebruikt.</p>

<p>„Het is ook drukkend heet! Er kon wel eens een stoker
op til zijn.”</p>

<p>„Ja, Stuur, ik heb al gezegd: als we zóó in de Indiën
komen, dan is dat wel een soort van wereldwonder. Het gaat
waarlijk wat àl te mooi! En nu zegt Blokmaker wel: „Je
lijkt wel een stormvogel en je bent een ongelukskraaier, die
den boer en zijne varkens voor Oom Joost en gevolg aanziet,”
maar ik laat hem kallen. Zulk een onbevaren brasem heeft
geen kennis van deze wateren.”</p>

<p><span class="pagenum"><a name="Page_118" id="Page_118">[118]</a></span></p>

<p>Blokmaker, de tweede stuurman, die de wacht niet had, was
een half uurtje geleden ook aan dek gekomen, omdat de snikheete
lucht daar beneden hem het slapen belette. Toen hij nu
Marten weer zoo echt op zijn ouderwetsch hoorde doorslaan,
riep hij hem toe: „Komaan, onze oude baas zit weer op zijn
praatstoeltje! Verder, maat, verder, dat frischt een mensch op!”</p>

<p>„Een mensch, ja, maar ongelukkig ben je er geen,” spotte
Marten. „Alével zal ik maar net doen, alsof je er een bent.
Luister dan, want het is tot je bestwil. Zie-je, maat, ik zeg
altijd maar: het is hier de Noordzee niet, waar zulk een
baaivanger een’ blauwen Maandag of wat heeft liggen zwalpen,
als eene kubboot in de deining!”</p>

<p>„Nu ja,” antwoordde Pieter, die eigenlijk niet wist hoe
hij aan den uitval van den praatzieken, ouden matroos een
einde zou maken, „nu ja, maar Blokmaker meent het zoo
kwaad niet!”</p>

<p>„Niet kwaad meenen! dat zou er ook nog bij moeten
komen, zei grootje, en ze stak bijna haar’ vinger uit de
heete asch in kokend water om hem een beetje af te koelen.
Dat zou er nog bij moeten komen! Hoor eens, stuurmannetje,
de goede niet te na gesproken, de schepen van de Compagnie
hebben meestal een raar soepzoodje van bemanning aan
boord. Wilde daar gisteren die Steven, de bootsman, me niet
met het leukste gezicht van de wereld wijsmaken, dat men
de konste van ter zee te varen zoowel uit boeken leeren
moet, als op zee zelf? En al zeg ik al: man je schiet met
spek, als eene kat met peperbollen, dat leutert maar toe,
als doove Neel, die meende, dat ze stommetje speelde, omdat
ze zichzelve niet verstond, en haar mond ging als een klappermolen
in den kerseboomgaard, van Zondagmorgen twaalf
uur tot Zaterdagnacht twaalf uur. Praat me niet van die
gotelingen, die meenen, dat ze een kanon zijn, en ze zijn
nog niet eens eene klakkerbos, waarmee de jongskens proppen
schieten. Maar wat de heeren wijzen, moeten de gekken
prijzen, zeg ik. Ik stoor er mij niet aan. Ik zet mijne muts
over mijne ooren en ik denk: Snapt en kalt maar voort,<span class="pagenum"><a name="Page_119" id="Page_119">[119]</a></span>
vriendjes, het eindje zal den last dragen. Maar wat ik zeggen
wil, er komt verandering, dat zeg ik. Je mocht den „Ouwe”
wel eens laten roepen, anders loopen we gevaar, eer het
morgen is, in de maag van een’ haai te kijken, of er ook
smout in is om onze laarzen in het vet te zetten, of om
op onze beschuit te smeren, en onszelven dan te verbeelden,
dat we versch wittebrood met Delftsche grasboter eten!”</p>

<p>„Doe nu zoo gek niet, meen-je het inderdaad?” vroeg
Blokmaker, zich keerend naar de plek, waar zooeven Pieter
nog stond, doch die er nu niet meer was.</p>

<p>„Mijn neus mag in een’ pompstok en mijn rug in eene
provoost-lantaarn veranderen, als het niet waar is. Toe, help
me maar aan het roer, want ik kan het alleen niet meer af!”</p>

<p>„Jawel, maar je bent altijd zoo’n soort van halven nar,”
spotte Blokmaker ongeloovig.</p>

<p>„Pak ân! Help!” riep Marten, die het werk inderdaad niet
zonder hulp af kon. „Wat ik anders ben, komt nu niet te
pas! Ik ben nu een heele profeet, vat-je!”</p>

<p>Blokmaker schoot toe om te helpen en bemerkte al dadelijk,
dat Marten nu niet voor nar gespeeld had.</p>



<hr class="chap" />
<h2><a name="ELFDE_HOOFDSTUK" id="ELFDE_HOOFDSTUK">ELFDE HOOFDSTUK.</a><br />

<small>Vooruit! Vooruit!</small></h2>


<p>Piet Heyn mocht in deze wateren ook al minder bekend
zijn, zulk een vreemdeling op zee was hij toch niet om niet
aan alles te zien, dat er zwaar weder op til was. De horizon
in het Oosten begon nevelig te worden, en de hitte werd
meer en meer onverdraaglijk. Hij had zich dus alleen verwijderd
om den schipper te wekken, want hij begreep, dat
het noodig was.</p>

<p>De schipper, die bijna altijd half gekleed ter kooi ging om
gauw bij de hand te zijn, stond dadelijk op, en nauwelijks
was hij op het dek, of hij voelde en zag, dat Pieter en de<span class="pagenum"><a name="Page_120" id="Page_120">[120]</a></span>
roerganger gelijk hadden. Aanstonds werd al het volk aan
dek geroepen. Oogenblikkelijk werden alle zeilen ingenomen
en vastgemaakt. Alleen de fok bleef op. Toen dat gedaan
was, moest men ook het roer buiten het schip, langs den
achtersteven, met sterke takels bezorgen. Vervolgens begon
men in de konstabelskamer de victualie-, boon- en rijsthokken
met stutten te verzekeren.</p>

<p>„We zullen een’ kwaden dobber hebben, Heyn! Dat zie ik
al aankomen!” zeide Rogiersz., toen alles zoo goed mogelijk
in orde gebracht was geworden om den storm weerstand te
kunnen bieden.</p>

<p>„Ik heb het gezegd; ik heb het gezegd!” bromde de roerganger,
en lachte eens fijntjes, alsof hij blij was, dat hij,
bij de anderen vergeleken, zulk een Piet was.</p>

<p>Het ongelukkigste evenwel was, dat de wind nu juist uit
een’ hoek ging waaien, dat de „Muskaatboom” gedwongen
werd langs den zoo voorspoedig afgelegden weg terug te
keeren, en dat wel met veel grooter snelheid dan men tot
hier gekomen was.</p>

<p>Stormweer kon men het nog niet noemen, doch naarmate
het meer naar den morgen liep, nam de wind steeds in kracht
toe en zware wolken bedekten langzamerhand den heelen
hemel, zoodat men geen zon zag opkomen.</p>

<p>Toch vertelde de zandlooper, dat de zon al op moest zijn,
doch de zwarte wolken herschiepen den dag bijna in nacht.
Het uitzicht over de watervlakte werd bovendien door de hooggaande
golven belemmerd, en waar men was, wist niemand,
want met zulk eene bewolkte lucht konden er geen waarnemingen
gedaan worden.</p>

<p>Na den middag gaf de schipper bevel, de groote ra te
strijken en de stengen te schieten om den storm minder
windvang te bieden, doch welke pogingen het wakkere zeevolk
ook aanwendde, alle moeite was vergeefsch. De touwen,
al waren ze nóg zoo stevig, braken af, als verteerd koord,
en het schip werkte zoo zwaar, dat men alles maar moest
laten zitten, zooals het zat. Tegen den avond nam de storm<span class="pagenum"><a name="Page_121" id="Page_121">[121]</a></span>
in hevigheid toe, en eene vreeselijke duisternis bedekte de
woeste zee. Geen bevelen werden gehoord, al werden ze door
den scheepsroeper geschreeuwd. Het geraas van de golven en
het loeien van den storm waren de sterkste stem te machtig.</p>

<p>Steeds hooger klom de nood, en scheen het nu en dan ook
een oogenblik, dat de storm ging liggen, kort daarop stak
hij weer met nieuwe hevigheid op.</p>

<p>Tegen den morgen had er ook weer zulk eene schijnbare
vermindering plaats.</p>

<p>„Daar fleurt een mensch van op! Ik hoop dat het nu
gedaan zal zijn!” sprak Steven tot Marten.</p>

<p>„Gedaan? Gedaan? Ei wat, boekenwijsheid en niemendal
anders. Zeg, heb-je wel eens krijgertje gespeeld en zóó, dat
je heelemaal af was, en een oogenblik moest uitrusten? Ja,
zeker, zeker! Maar met dat uitrusten wilde-je niet zeggen:
„Nou houd ik op!” Wel neen, dat rusten diende maar om
weer met nieuwen moed te beginnen, alsof er nog niets
gebeurd was. Ik zeg, de wind is ook zulk een wispelturig krijgertje-speler.
Straks komt hij weer. Ik verwed er mijne oliejas
tegen eene ton Zeeuwen onder, dat hij terug.... Wat zullen
we nou hebben? Berg-je, berg-je, daar komt eene stortzee!”</p>

<p>Nauwelijks had de man dat gezegd, of eene vreeselijke
golf sloeg met zooveel geweld tegen het achterschip, dat het
geheel van boven tot beneden ingeslagen werd. De beelden,
die aan den spiegel tot sieraad aangebracht waren, en de
galerijen, weg, alles op eens weg! De glazen in de kajuit
werden in duizenden stukken geslagen en de vensters uitgerukt.
De konstabelkamer werd opengebonsd en alles, wat niet
muurvast stond, werd door elkander gesmeten. Het was eene
vreeselijke verwoesting!</p>

<p>„O, Heere, Heere, red ons! Wij vergaan!” schreeuwde er
hier een.</p>

<p>„Brandemoris! Brandemoris!” klonk het dáár met een’
akeligen kreet, en een matroos snelde naar beneden om een
brandewijnvat open te slaan en zich dan dronken te drinken
en dronken te sterven.</p>

<p><span class="pagenum"><a name="Page_122" id="Page_122">[122]</a></span></p>

<p>„Ja, brandemoris! brandemoris!” schreeuwden verscheidene
matrozen hem na, en daalden met zulk eene woestheid
naar beneden, dat enkelen van de trappen rolden en zich
vreeselijk bezeerden.</p>

<p>Dat had Pieter Heyn gezien, en was hij ook al een van
die „nieuwbakken bollen, die het kielhaken niet waard waren,”
zooals de oude Marten zich eens had laten ontvallen, hij
begreep er nu toch zóóveel van, dat schip en manschap voor
de haaien zouden zijn, als het volk zich aan den brandewijn
te buiten ging. In een oogenblik was hij in zijne hut, haalde
een pistool, dat altijd geladen bij zijne kooi hing, en snelde
er mede naar beneden.</p>

<p>„Halt, kerels! Ben-je dan krankzinnig, dat je allen op den
brandemoris aanvalt, als een hongerig varken op den gevulden
trog? Terug, zeg ik!”</p>

<p>„Luistert niet naar hem, mannen! Tast toe! Wie dronken
is, voelt er niets van, als hij verdrinkt!” riep een breed
geschouderde Zeeuw, en gaf aan de anderen opnieuw het
voorbeeld van drank inzwelgen.</p>

<p>„Bij den hemel, mannen, houdt op! Den eersten, die zich
bukt om zich een’ kroes te vullen, zal ik als een’ dollen
hond neerschieten,” sprak Pieter Heyn en legde het pistool
op den Zeeuw aan.</p>

<p>„Dood is dood! Schiet maar toe!” riep deze en bukte zich
andermaal.</p>

<p>Wat zou Heyn doen? Zou hij werkelijk aan zijne bedreiging
gevolg geven? Er was maar één schot te doen, en dan?
Zouden de overigen zich dan niet op hem werpen en hem
misschien vermoorden? Kon hij niet wat anders doen, dat
meer afdoende hielp?</p>

<p>Hij behoefde niet lang na te denken. Hij had wat gevonden.</p>

<p>Opeens werd een hevige slag gehoord. Pieter had het pistool
op den grond gesmeten en dit was door den val afgegaan.</p>

<p>Het volk wist niet, wat het hoorde. Het stond een oogenblik
bedremmeld. Hiervan maakte Pieter gebruik. Met de
snelheid van eene tijgerkat sprong hij op den stoeren Zeeuw<span class="pagenum"><a name="Page_123" id="Page_123">[123]</a></span>
toe, wierp hem op den grond, en eer deze nog op kon staan,
had Pieter het kleine vaatje, dat men opengebroken had,
opgenomen en den heelen inhoud over het lichaam van den
gevallene ledig gegoten, terwijl hij hem toebulderde: „Slok
dan, zwijn! De draf is goed!”</p>

<p>„Hei, hop, jelui daar beneden!” schreeuwde Rogiersz. door
het luik. „Hei, hop, allemaal boven! Vijf of zes man kunnen
den boêl niet klaren! Er is hoop op behoud!”</p>

<p>„Er is hoop op behoud!” Deze woorden van den ervaren
zeeman werkten honderdmaal meer uit dan de daad van
Pieter Heyn, die het volk wel voor een klein oogenblik tot
bedaren bracht, doch niet instaat was, de andere brandewijnvaten
te sparen.</p>

<p>„Er is hoop op behoud!” Niet één, die bij de woorden van
den schipper niet honderdmaal meer moed vatte, dan door
het drinken van eenige kroezen brandemoris, door het zeevolk
heel dikwijls, uit spot of uit ernst, „courage-water” genoemd.</p>

<p>„Er is hoop op behoud!” Bijna even vlug waren ze nu op,
als zooeven onder dek.</p>

<p>Doch nauwelijks waren ze, waar ze wezen moesten, of
ze kregen half berouw over hunne lichtgeloovigheid. De storm
woei even fel; de golven gingen even hoog; het zwerk was
even loodblauw.</p>

<p>„Ik ga terug!” riep de Zeeuw, die bijna niet op zijne
beenen staan kon, omdat het zoo woei en, omdat hij zoo
dronken was.</p>

<p>Doch nauwelijks had hij dat gezegd, of Pieter pakte hem
andermaal beet, gooide hem van de trap af in het ruim en
riep: „Je bent er al! Het naar beneden klimmen gaat je te
langzaam, hazenhart, dat je bent!”</p>

<p>„En nu aan het werk, mannen!” hernam de schipper. „Ik
heb je gezegd: er is hoop op behoud! Ik loog niet! Helpt
allen het achterschip stutten. Hier, vier aan de pompen!
Zoo je geen zeewater lust, dan wakker aan den slag! Vier
man deze oude raas, die stengen en dit waarloos hout op
gelijke afstanden doorgezaagd, zooals de meester timmerman<span class="pagenum"><a name="Page_124" id="Page_124">[124]</a></span>
dat aanwijzen zal. Drie man bij de konstabelskamer en de
vier timmerlui daar geholpen! De kok, de bootsman, de
barbier en de stuurlui een waarloos zeil of wat naar boven
gesjord! Moed, mannen, aan het werk! Aan het werk! Onder
den arbeid een „Vader Ons” gepreveld! Wie niet geleerd
heeft een kort, maar ernstig gebed uit te spreken, heeft
nooit leeren varen! Op, op! De handen uit de mouwen! Wie
zichzelf helpt, dien helpt God! Een dubbele oorlam, als het
werk gelukt! Eene halve maand gage voor ieder, als we in
de eene of andere haven behouden aankomen! Op, op! Ik doe
ook mee, zoo goed als elk ander.”</p>

<p>Op dit oogenblik kwam de groote Zeeuw weer naar boven.
De schrik van den val, die, wonder boven wonder, niet zoo
heel hard aangekomen was, had hem bijna ontnuchterd.</p>

<p>„Schipper,” sprak hij op Rogiersz. toetredend, „waar ben
ik noodig? Voor varken spelen bevalt me niet!”</p>

<p>„Help zeilen halen, kerel! Je hebt kracht voor vier!” was
het antwoord.</p>

<p>Daar kwamen ze met het waarlooze grootzeil aansjorren;
het ging moeielijk voort.</p>

<p>„Alles vergeten en vergeven, Stuur! Ik was een kwajongen!
Geef hier een’ hoek van dat zeil!” klonk het Pieter in
de ooren.</p>

<p>Zóó sprak de man, die bij alle andere gelegenheden steeds
getoond had, een „kerel-van-wat-ben-je-me” te zijn, en, door
zijne reuzenkrachten geholpen, kwamen ze met het zeil op
het achterschip, dat, al was het ook nog zoo gebrekkig
hersteld, een heel ander aanzien gekregen had.</p>

<p>„We moeten trachten het zeil achter het schip te krijgen.
Als ons dat gelukt, zal het water niet zoo indringen!” sprak
de schipper.</p>

<p>„Alle man aan het werk! Ho-hop!” klonk de stem van
den bootsman, en weldra was het zeil, hoewel het heel veel
moeite en behendigheid gekost had, aan den achterkant van
het gebrekkige timmerwerk gehecht.</p>

<p>Nu rustte men een oogenblik, en wie kon, trachtte een<span class="pagenum"><a name="Page_125" id="Page_125">[125]</a></span>
stuk rauw spek met eene scheepsbeschuit, zoo goed en kwaad
dat ging uitgedeeld, naar binnen te werken.</p>

<p>En nog nam de storm in hevigheid toe.</p>

<div class="figcenter">
<img src="images/illustration_12.jpg" width="550" alt="Eene tweede stortzee sloeg alles aan stukken. (Bladz. 125)." />
<div class="caption">Eene tweede stortzee sloeg alles aan stukken. (Bladz. 125).</div>
</div>

<p>Eene tweede stortzee sloeg opnieuw alles op het achterschip
aan stukken. Het zeil vloog met vreeselijk geraas
aan flarden.</p>

<p>„Er is nog één middel, één enkel middel om niet te vergaan,
Kapitein!” fluisterde Marten den „Ouwe” in de ooren.</p>

<p>„Ik weet het, Marten! Ik weet het. Je bedoelt.....”</p>

<p>„Met den kop in den wind!”</p>

<p>„Behoeft me niet te zeggen. Weet het! Kan hier niet!
Onmogelijk!” gaf Rogiersz. met korte en afgebroken woorden
te verstaan.</p>

<p>„Zóó houden we het geen vijf minuten, schipper!”</p>

<p>„Ik weet het, man! Dat is geen nieuws!”</p>

<p>„Dan is het gedaan, schipper! En, als de dood met deze proef<span class="pagenum"><a name="Page_126" id="Page_126">[126]</a></span>
gemoeid is, welnu, vijf minuten vroeger of later, wat geeft dat?”</p>

<p>Rogiersz. bedacht zich een oogenblik;&mdash;de wind bedaarde
iets, en....</p>

<p>„Het zàl gebeuren, het zal, Marten! God sta ons bij!”
sprak de schipper op vast besloten toon.</p>

<p>In een omzien was het onder al het volk bekend, welke
gevaarlijke proef men ging ondernemen. Midden in den storm
keeren! Als het schip dwarszees lag, maar ééne enkele
seconde te lang&mdash;maar ééne stortzee er tegen, dan.....</p>

<p>„Mannen, er op, of er onder! Het schip moet met den
kop in den wind, of .... het is gedaan! Op, nog eens, nog
eens! Misschien voor het laatst! Bootsman, op post! Mannen,
aangevat! Op, op! Ieder kent zijne plaats! Al klaar?”</p>

<p>De bootsman knikte.</p>

<p>„Almachtige God! Vader in den Hemel, help, o help ons!”
bad schipper Rogiersz. met zulk eene krachtige stem, dat
het wel een uitgeschreeuwd gebed mocht heeten. Doch hij
moest door allen verstaan worden. De storm floot en bulderde;
de golven raasden; de donderslagen rommelden en
kletterden zoo ontzettend hard!</p>

<p>„Amen!” stamelden zij, die zijne woorden gehoord hadden,
en zij, die er te ver afstonden en zelfs geen enkel woord
gehoord hadden, zij bewogen toch ook hunne lippen, en....</p>

<p>Het gebed van den zeeman in nood is kort. Schipper
Rogiersz. had het immers ook al gezegd?</p>

<p>Het schip draaide, draaide en draaide!</p>

<p>Daar kwam eene golf aan, eene golf als een berg.</p>

<p>„Te laat, te laat!” schreeuwde Rogiersz.</p>

<p>„God lof! We zijn er! We zijn er! We liggen met den kop
in den wind!” juichte Pieter.</p>

<p>„Een wonderwerk des Almachtigen Gods,” prevelde Rogiersz.
„Zijn naam zij geloofd van nu af tot in alle eeuwigheid!”</p>

<p>Met donderend geweld sloeg de stortzee, die de schipper
had zien aankomen, als met reuzenhamers tegen het voorschip!</p>

<p>De „Muskaatboom” was aanvankelijk behouden.</p>

<p>Wat blijde gezichten! Wat dankbare woorden! Wat al stille<span class="pagenum"><a name="Page_127" id="Page_127">[127]</a></span>
dankgebeden aan Hem, die in de ure des gevaars hun zoo
wondervol was nabij geweest!</p>

<p>Rogiersz. ging naar het achterschip om opnieuw bevel te
geven, te herstellen, wat te herstellen was. Maar eensklaps
gleed hij uit; de stuk geslagen verschansing kon hem in zijn’
val niet tegenhouden. Hij werd in zee geworpen.</p>

<p>„Man overboord! Man overboord!” schreeuwde de bootsman.</p>

<p>„In de boot! Eene dreg!” klonk het van vele kanten.</p>

<p>„In de boot?” Onmogelijk! Er was geen denken aan.</p>

<p>Eene uitgeworpen dreg kwam niet ver genoeg.</p>

<p>Daar zagen ze hem nog even. Hij stak eene hand uit.</p>

<p>„O, God, hij groet ons vaarwel,” riep Marten, wien op dat
gezicht de tranen uit de oogen sprongen.</p>

<p>Nog eens werd de dreg uitgeworpen. Tevergeefs! Er was
niets meer van hem te ontdekken.</p>

<p>De man, die zich zoo wakker, zoo kloek gedragen had,
de schipper door het volk de „abele, goeie Ouwe” genoemd,
hij had een zeemansgraf gevonden, juist toen hij de anderen
gered had.</p>

<p>Thans was onze Pieter de wettige Gezagvoerder op de
„Muskaatboom.”</p>

<p>Hij had op dit oogenblik geen’ tijd om na te denken over
het gewichtig werk, waartoe hij zoo onverwachts geroepen
was. Hij begon terstond zijne bevelen uit te deelen en het
volk gehoorzaamde hem.</p>

<p>Nog twee volle dagen hield de storm, doch in zeer langzaam
afnemende kracht aan. Niemand wist, waar hij was.
Door den betrokken hemel had men in al dien tijd geen waarnemingen
kunnen doen. Maar dat wisten allen: men was ver,
zeer ver uit den koers geraakt, en ieder haakte naar het
oogenblik, dat men zou weten, waar men zich bevond.</p>

<p>Eindelijk bedaarde het noodweer. De wolken verdunden
zich; de sterren werden zichtbaar en, plotseling liep de
wind naar het Zuiden. Dit gebeurde in den nanacht, en
ofschoon al het volk afgebeuld was, geen bleef toch tusschendeks
toen het van boven klonk: „De zon komt op!”</p>

<p><span class="pagenum"><a name="Page_128" id="Page_128">[128]</a></span></p>

<p>Niemand had gedacht die lieve zon weer te zien. Toch
was het daar, dat vroolijke, vriendelijke licht!</p>

<p>Wat al blijdschap! Wat al dankbaarheid!</p>

<p>„Mannen,” riep de nieuwe schipper, „God is met ons geweest!
Dies zij tot in alle eeuwigheid Zijn naam geloofd!
Amen.”</p>

<p>Het volk sprak zacht die woorden na, doch Marten steunde:
„Mijn abele, goede „Ouwe” is er niet bij. Wel te rusten,
maat! God hebbe uwe goede ziel!”</p>

<p>In den loop van den dag kwam men bij een onbekend
eiland waar een schip op strand lag.</p>

<p>Pieter gaf bevel om met eene welgewapende boot aan den
wal te gaan en te onderzoeken, of het eiland ook bewoond
was. Na verloop van een groot uur keerde men terug met
de tijding, dat het slechts een klein, rotsachtig eiland, en dat
het schip een verlaten Portugeesch wrak was.</p>

<p>Heyn begreep hiermede zijn voordeel te kunnen doen. Hij liet
zich naar het wrak roeien en bevond, dat er alles aan boord
was, wat zij in den storm verspeeld hadden. Een kwartier
verder vond hij eene veilige baai. Daar liet hij het anker
vallen om het zwaar gehavende schip te herstellen, drinkwater
in te nemen, levensvoorraad van den Portugees te
laten halen, en den kostbaren schat van specerijen en goud,
welken deze aan boord had, in het ruim van de „Muskaatboom”
te doen overbrengen. Hoe lang de Portugees daar gelegen
had, was wel niet juist te zeggen, maar de schipbreuk
kon toch maar pas eenige dagen geleden hebben plaats gehad,
want van den levensvoorraad was niets bedorven, en zelfs
het drinkwater in de leggers was nog volkomen goed. Van
de lading was slechts een zeer klein gedeelte door het binnengekomen
zeewater beschadigd. De hevige storm, die zooveel
averij bracht, die een menschenleven eischte en de „Muskaatboom”
ver uit den koers sloeg, was nu toch oorzaak,
dat men op eene goedkoope wijze eene kostbare lading kon
innemen. Al brachten ze anders niets naar Nederland, dan
zou de reis toch eene zeer voordeelige zijn. Aan terugkeeren<span class="pagenum"><a name="Page_129" id="Page_129">[129]</a></span>
dacht de nieuwe schipper echter in het geheel niet. De
„Muskaatboom” was veel grooter dan de Portugees, zoodat
men in de Oost nog heel wat laden kon, en daar alles, wat
men hier vond, geen gekochte koopmansgoederen waren, zoo
kon men het als buit beschouwen. Koopman Evertsz., die
gedurende den storm gelegenheid in overvloed gehad had om
te weten te komen, dat de Compagnie met zulk volk heel
wat anders dan te gronde zou gaan, vroeg, kort voor het
vertrek van het eiland, aan den nieuwen schipper of hij de
bemanning eens mocht toespreken. Pieter, die sinds eenige
dagen gezien had, dat Evertsz. een ander mensch scheen geworden
te zijn, had er niets tegen, en liet de heele bemanning
aan dek komen, en toen ze daar was, zeide Evertsz.:</p>

<div class="figcenter">
<img src="images/illustration_13.jpg" width="550" alt="„Mannen, ik heb wel eens leelijke gedachten van u allen gehad.” (Bladz. 130)" />
<div class="caption">„Mannen, ik heb wel eens leelijke gedachten van u allen gehad.” (Bladz. 130)</div>
</div>

<p><span class="pagenum"><a name="Page_130" id="Page_130">[130]</a></span></p>

<p>„Mannen, ik heb wel eens leelijke gedachten van u allen gehad.
Ik meende, dat de „Muskaatboom” het al zeer ongelukkig
getroffen, en van schipper Rogiersz. af tot aan den pluimgraaf,
onbevaren volk aan boord had. De storm heeft mij
heel anders doen denken, mannen! Ik weet nu, dat de Compagnie
met zulke varensgezellen eene schoone toekomst heeft.
Gij allen hebt u als helden gedragen, en aan de Compagnie
is het, u daarvoor te beloonen. Ik sta hier in de plaats der
Compagnie, en zal den nieuwen schipper een bewijs geven,
dat de helft der goederen, die we uit het Portugeesche schip
haalden, voor u allen is, om de opbrengst onder elkander te
verdeelen. Ik zal eene nauwkeurige lijst opmaken van alles,
wat wij uit dat schip gehaald hebben. Gaarne zou ik den
onversaagden schipper Rogiersz. vergeving willen vragen voor
mijn wantrouwen. Ik kan het, helaas, niet! Maar één man
is er toch, dien ik nog meer miskende dan den ouden schipper,
en dat is Marten.”</p>

<p>Hierop trad hij op Marten toe, bood hem de hand en
zeide: „Marten, gij zijt die man, dat weet ge ook wel.
Wees niet boos, ouwentje! Van dit oogenblik af zal-je gage
hebben als hoogbootsman, en zoodra op een van de schepen
die betrekking vrij komt, zal jij ze bekleeden. Is het
nu goed?”</p>

<p>Of Marten het goed vond! Vurig drukte hij de hand van
Evertsz. en zeide: „Ik zal zoolang ik krachten heb, de Compagnie
trouw dienen. Maar u vergeven kan ik niet, daar ik
niets te vergeven heb. Ik wist wel, dat u, eer we te Amboina
waren, anders denken zou. U is de eerste niet, die door
ondervinding geleerd heeft, u zal de laatste niet zijn ook.
Maar, koopman, u heeft mij beloond boven allen, doch mijne
maats hebt gij ook beloond. Uit hun’ naam zeg ik u daarvoor
dank. Hoezee! Hoezee! Leve de Compagnie! Leve
koopman Evertsz.!”</p>

<p>Uit volle borst riepen al de mannen dat Marten na, en
van dat oogenblik af was Evertsz. bij niemand meer te veel
aan boord.</p>

<p><span class="pagenum"><a name="Page_131" id="Page_131">[131]</a></span></p>

<p>Niet maar zoo goed mogelijk, maar geheel hersteld, verliet
de „Muskaatboom” na een verblijf van veertien dagen het
eenzame eiland en zette opnieuw koers naar Amboina.</p>

<p>Vooruit, wakkere mannen! Vooruit, stoere, kloeke zonen
der zeventiende eeuw! Met levensgevaar haalt ge de schatten
uit Oost en West, om die in uw Vaderland aan de voeten
van uwe landslieden neer te leggen. En die verzamelde schatten
zullen de Republiek groot en machtig maken;&mdash;ze zullen
de milde voorraadschuur worden van zoovele kostbare waterwerken
der komende eeuw. Aan uw’ moed en uwe geestkracht
danken we ons bestaan en onze welvaart! Wij zullen u niet
vergeten! Wij zullen u volgen! Vooruit! Vooruit!</p>

<p>En gij, eenvoudig, goed Moedertje te Delftshaven, die uw’
jongen met een gebed vaarwel kniktet, en die sedert nooit
opgehouden hebt om elken morgen en elken avond voor hem
te bidden, houd moed, Moedertje! Uw zoon is nu schipper
van de „Muskaatboom”, en hij zal wel zorgen, dat hij schipper
blijft. De Compagnie kan geen beteren krijgen.</p>



<hr class="chap" />
<h2><a name="TWAALFDE_HOOFDSTUK" id="TWAALFDE_HOOFDSTUK">TWAALFDE HOOFDSTUK.</a><br />

<small>Het landje van Schep-op.</small></h2>


<p>Niet lang nadat de „Muskaatboom” het onbekende eilandje
verlaten had, kreeg het schip opnieuw onstuimig weder.</p>

<p>Men vorderde bitter weinig, want wat men in de eene
wacht won, verloor men vaak dubbel in de volgende wacht.</p>

<p>Zoo lang wind en weer gediend hadden, was iedereen over
het schip tevreden geweest, maar nu de zee zich heel anders
vertoonde, bleek het dat de „Muskaatboom” heel wat te
wenschen overliet. Het schip liet zich slecht sturen en deed
op het onstuimige water zoo nu en dan hetzelfde, als eene
eend, die langs het ijs loopt.</p>

<p><span class="pagenum"><a name="Page_132" id="Page_132">[132]</a></span></p>

<p>Op welk eene lengte en breedte men was, wist men wel,
doch daar de zeekaarten van dien tijd nog zeer gebrekkig
waren, wist niemand in welk land men ten laatste zou aankomen,
als de wind niet veranderde en het schip geen’
anderen koers nemen kon.</p>

<p>Tot overmaat van allerlei tegenspoeden was eenige dagen
aaneen de lucht sterk of geheel bewolkt, zoodat men des
middags niet berekenen kon op welk eene lengte of breedte
men zich bevond.</p>

<p>Eens op een’ morgen evenwel riep de matroos, die in den
mast op den uitkijk zat: „Schip in lij!”</p>

<p>„Een schip in lij! Zeker weer een ponteschippersknecht,
die daar op de fokkera op den uitkijk staat, als een hengelaar
naar zijn’ dobber,” bromde Marten.</p>

<p>„En dat waarom, Marten?” vroeg Pieter Heyn.</p>

<p>„Wel, wat hij daar voor een schip aanziet, lijkt zooveel
op een schip, als een Dek-officier op eene straalkwal. Dat
zeg ik!”</p>

<p>„En waarvoor houdt gij het dan?”</p>

<p>„Dat kan ik u nog niet zeggen. Wacht vijf minuten,
Kapitein, zei de kok, dan is de eierstruif gaar!” was Martens
antwoord.</p>

<p>Pieter Heyn kende Marten te goed om hem deze manier
van spreken ten kwade te duiden, en daarom zeide hij dan
ook: „Al goed, maat! Ik zal vijf minuten wachten, dan weet
ik het misschien ook!”</p>

<p>Marten lachte eens fijntjes, alsof hij zeggen wilde: „Kijk
hij zichzelf eens groot houden!”</p>

<p>Eer evenwel de vijf minuten om waren, kwam Marten al
aan en zei: „Gevonden, schipper! Gevonden!”</p>

<p>„En wat is het dan?”</p>

<p>„Wat die man daar boven ziet is geen schip; het is de
top van de Adamspiek op het eiland Ceylon.”</p>

<p>„Maar, Marten! Ceylon? Zouden we nu zoo ongelukkig
zijn om zoo ver afgedwaald te wezen?”</p>

<p>„Ongelukkig, schipper? Zeg dat zoo gauw niet! Admiraal<span class="pagenum"><a name="Page_133" id="Page_133">[133]</a></span>
van Spilbergen, een vroom mensch en bovenst zeeman, had
tot spreuk:</p>

<div class="poem"><div class="stanza">
<span class="i0">„Nu ’t soo is<br /></span>
<span class="i14">En wesen moet,<br /></span>
<span class="i30">Waerom ghequelt?<br /></span>
<span class="i0">’t Is ghewis<br /></span>
<span class="i14">Den Heere goet,<br /></span>
<span class="i30">Die ’t al bestelt.”<br /></span>
</div></div>

<p>„Maar ik kan het niet gelooven, dat we hier voor Ceylon
zouden komen,” zeide Piet Heyn, bij welken naam we hem
maar zullen blijven noemen, omdat hij ons daaronder het
best bekend is.</p>

<p>„Ja, het geloof kan ik niet geven,” bromde Marten. „Maar
ik zeg u, dat ik gelijk heb. Dat is de Adamspiek en niets
anders.”</p>

<p>„Maar, man, ben-je in deze streken dan vroeger ook al
geweest?” vroeg Piet Heyn verwonderd. „Ben-je dan hier
bekend?”</p>

<p>„Hier bekend, schipper? Wel, nu nog fraaier! Ik ben hier
in den omtrek beter bekend dan thuis bij mijne vrouw, die
viermaal in de week haar huis met bezemen keert. Ik ben
hier al geweest, laat eens kijken, o ja, in het jaar der Compagnie,
in ’2, met Admiraal Joris van Spilbergen. Een mooi
land, dat Ceylon, een mooi land! Het is daar vetpot en
botertje tot den boôm. Ik heb toen zelfs de Keizerin van
Kandy,&mdash;zoo heet een deel van Ceylon,&mdash;gezien, met
mijne eigene oogen gezien. Donna Cataryna heette ze, en ze
ging heelemaal op haar Portugeesch gekleed. Een knap stel
van een zeeschip was ze ook, en ze hield er eene prachtige
tuigage op na, òf ze! Zij heeft een’ neus als eene bramzaling,
oogen als botters, en vingers als breeuwhamers. Hare huid
is bruiner dan de bruinste kastanje, en als ze lacht, laat ze
al hare bijters en malers, die bruin als roet zijn, zien,
precies alsof ze zeggen wil: Maatjan is mijn broertje!”</p>

<p>„Hoort hem, hoort hem! Dat heeft zóó lang gevaren en<span class="pagenum"><a name="Page_134" id="Page_134">[134]</a></span>
dat zegt nog: „Maatjan”! Zeg, oude zeekoe, weet-je dan
niet, dat het Janmaat en niet Maatjan is?” riep op luiden,
spotachtigen toon een matroos uit, die het minder prettig
vond, dat Marten, al was hij ook nóg zoo bevaren, altijd
zoo op hunne onervarenheid schimpte.</p>

<p>Marten keerde zich even om en den lacher in het aangezicht
ziende, zeide hij: „Beunhaas, wat praat-je mee? Ik
spreek niet van Janmaat, ik spreek van „Maatjan”, en dat
is zooveel als „tijger”, zie je! En als je nou niet te eigenwijs
bent om tenminste nog wat te leeren, dan zal-je op je honderdste
jaar zooveel van het Maleisch verstaan, dat je weet,
dat ze in die taal een tijger „matian” noemen! En nu, ga
uit mijne kombuis! Je bederft mijne vracht!”</p>

<p>„Ho, ho, niet al te boud, man! Gerrit meent het zoo
kwaad niet,” sprak Piet Heyn vergoêlijkend.</p>

<p>„Het is waar, schipper, het is waar! Ik, oude zeebonk,
vergeet telkens, dat kleine broekmannekens gauw beginnen
te huilen en om Moetje roepen!” sprak Marten op zoogenaamd
vriendelijken, doch eigenlijk sarrenden toon, en het scheelde
niet veel, of Gerrit had getoond, dat broekmannekens, als
hij, toch ook al vuisten hadden.</p>

<p>„Dat is heelemaal buiten koers, schipper,” sprak op half
fluisterenden toon Blokmaker, die in Pieters plaats eerste
stuurman geworden was en gehoord had, waar ergens ze waren.</p>

<p>„Ja, en wat het gekste is, hier in deze streken waait van
November tot April de Zuidoost-moesson. We loopen dus veel
gevaar hier in den omtrek eene maand of drie te moeten
doorbrengen! Mijne vrouw ziet me spoediger schipper dan ze
gedacht had; maar of ik een schipper zal zijn, die een vet
potje maakt, dat staat te bezien!”</p>

<p>Terwijl Piet Heyn en Blokmaker zoo met elkander stonden
te praten, was Marten wat terzijde gegaan, doch aan zijn
meesmuilen te zien, scheen het wel, alsof hij het geheele
gesprek van a tot z verstond. En dat was ook zoo; want
toen Piet Heyn zeide, dat hij met hier drie maanden stil te
liggen geen vet potje maken zou, keerde hij zich plotseling<span class="pagenum"><a name="Page_135" id="Page_135">[135]</a></span>
om, ging op Piet Heyn af en zei, op zijne manier zoo beleefd
mogelijk: „Schipper, een woordje, alsjeblief!”</p>

<p>„Wel tien, Marten, als het maar gezonde zijn; wat had-je,
maat?”</p>

<p>„Ik wilde zeggen, schipper, dat onze vorige „Ouwe”, met
uw verlof, ik meen schipper Rogiersz., heel anders zou gesproken
hebben, als hij hier verzeild was!”</p>

<p>„Zoo? En wat zou hij dan gezegd hebben?” vroeg Piet
Heyn, wel een weinig ontevreden over het halve verwijt,
dat hij niet zoo knap was als Rogiersz.</p>

<p>„Wel, schipper, hij zou gezegd hebben: „Voor het middelmootje
kregen we, door den storm, het neusje van den zalm.”
Ik ben een opgelapte pomphaak, als hij dat niet gezegd zou
hebben.”</p>

<p>„Zoo, zoo! En wat is er dan aan dat neusje van den zalm
wel te vinden?”</p>

<p>„Neem eene schalie (lei), schipper, en schrijf op, wat ik
u zeg, anders vergeet ge het, als ik aan het opnoemen ga
van alles, wat er op dit eiland, een soort van Paradijs, te
vinden is.”</p>

<p>„Te vinden is,&mdash;ei, ei! Maar te koopen, man?”</p>

<p>„Te koopen ook, schipper en wel voor een schuifje, als
men maar bij de pinken is. De Portugeezen hebben daar zoo
veel als uitgediend, en wij hebben er het hecht in handen.
De inboorlingen zien ons aan voor de beste menschen, die
er op twee beenen loopen. En als u wil, dan krijgt ge voor
zooveel, als niemendal, de schuit propvol!”</p>

<p>„Met niemendal, zeker?” vroeg Steven spottend.</p>

<p>„Och, duik naar katvisch, komkommerkerel,” zeide Marten
boos. „Neen, de heele schuit vol met wat Ceylon eêls oplevert.
Als daar te vinden is,&mdash;denk om de schalie, schipper,&mdash;hoenders,
herten, pauwen, duiven, wilde zwijnen,
olifanten, ossen, buffels en vreemde vogels. Verder goud,
zilver, edelgesteenten, granaat-appelen, meloenen, druiven,
suiker, lange peper, uien, gember, zijde, katoen, honig, melk,
rijst en, ja, het beste komt achteraan, en kaneel. Er zijn<span class="pagenum"><a name="Page_136" id="Page_136">[136]</a></span>
daar heele wouden van kaneelboomen, en het is een lieve
lust om daarin eens rond te dwalen, als ge maanden achtereen
planken onder de voeten hebt gehad. Kent ge soms een’
oranjeboom? Nu, daar lijkt de kaneelboom wel wát op, maar
hij is fijner van takken en van stam. Hij groeit zoo recht,
als de groote mast, en zijne bladeren gelijken veel op die
van den laurierboom. Als de boomen vol witte bloesems staan,
dan houdt men zijn’ neus ook liever in zulk een kaneelboombosch
dan over een’ legger met bedorven drinkwater. En nu
vraag ik onzen schipper, of er voor ons in de drie maanden
wat te verdienen zou vallen?”</p>

<p>Piet Heyn had aandachtig toegeluisterd en nauwelijks zweeg
Marten, of Piet sprak: „Marten, je bent hier meer geweest.
Je moet mijn loods zijn. Zeg nu zelf maar waar de beste
boter gevonden wordt.”</p>

<p>„Die is overal best, schipper! Maar ik weet niet overal
den rechten koers. Onder Joris van Spilbergen kwamen we
te Matecalo aan; daar weet ik den weg!”</p>

<p>„Best, Marten, als koopman Evertsz. het goedvindt, dan
gaan wij naar Matecalo.”</p>

<p>Onze koopman had in de laatste dagen weer veel zijne
hut gehouden. Hij gevoelde zich niet wel en de barbier, die
met behulp van een recepten-boek, ook de zieken onder de
bemanning genezen moest, had reeds alle medicamenten uit
zijne kleine apotheek gebruikt om den man, die niet ziek en
toch ziek was, te genezen.</p>

<p>Evertsz. leed echter aan heimwee en tegen deze ziekte
stond in het recepten-boek geen enkel middel. Men had deze
ziekte vergeten, of wel, men wist er geen geneesmiddel voor.</p>

<p>Toen Piet Heyn nu bij hem in de hut kwam en vertelde
dat ze in de nabijheid van Ceylon waren, zeide hij eenvoudig:
„Zoo!” en toen Piet vroeg, of hij het goedvond, dat men
naar Matecalo zou gaan om daar handel te drijven, luidde
het antwoord: „Och ja, dat is goed!”</p>

<p>Piet Heyn ging heen en zeide tot Marten en enkele anderen:
„We zullen de mooie Keizerin een bezoek brengen.”</p>

<p><span class="pagenum"><a name="Page_137" id="Page_137">[137]</a></span></p>

<p>„En goede zaken doen,” vulde Marten aan, terwijl hij
binnensmonds mompelde: „De inboorlingen noemen het eiland
Singhala, en ik wed, dat dit niets anders beteekent dan:
„Het landje van Schep-op.”</p>



<hr class="chap" />
<h2><a name="DERTIENDE_HOOFDSTUK" id="DERTIENDE_HOOFDSTUK">DERTIENDE HOOFDSTUK.</a><br />

<small>Vader Heyn heeft het rekenen afgeleerd.</small></h2>


<p>Zes dagen later wierp de „Muskaatboom” het anker vlak
voor de plaats, die Marten den naam van Matecalo gegeven
had, doch tot zijne groote verwondering zag hij nergens de
vlag van de Compagnie waaien, en ze woei er toch lustig
toen Joris van Spilbergen dit land verliet.</p>

<p>„Ben-je er wel zeker van, Marten?” vroeg Steven toen hij
tevergeefs uitgekeken had naar de vlag van de Compagnie,
welke daar volgens Martens zeggen, mooier wapperde en
klapperde dan ergens elders. „Heeft je memorie je niet in
den steek gelaten, en is dat je zoogenaamd Matecalo wel?”</p>

<p>„Verkeerd? Ik verkeerd? Als dat Matecalo niet is, dan ben
ik wel een onklaar roer, dat is zeker! Maar, stil, daar schiet
me opeens wat te binnen! Luister eens, schipper?”</p>

<p>„Wat is er, Marten?” vroeg Piet Heyn, die niet ver van
de sprekers af naar het land stond te kijken.</p>

<p>„Heeft u indertijd ook wel eens gehoord van schipper
Sebald De Weert?”</p>

<p>„Genoeg! Dat moet een ruwe gast geweest zijn, die ten
slotte de rekening onder in den zak vond, maar waar, dat
herinner ik mij niet!”</p>

<p>„Ik wel. Hij maakte het met zijn volk hier op Ceylon zoo
van eieren, dat ze hem en zijn volk hebben neergesabeld.
Ik had er aan moeten denken. Nu heb ik de „Muskaatboom”
hier gebracht, en....”</p>

<p>„Kom, kom, Marten, geen ellende voor den tijd,” zeide<span class="pagenum"><a name="Page_138" id="Page_138">[138]</a></span>
koopman Evertsz., die hem aangehoord had, en die alweer
een beetje opgefleurd was toen hij meende, dat er zaken te
doen waren. „Wie de eieren wil, moet het kakelen van de
kippen kunnen verdragen. Wij zullen zien, wat we doen kunnen,
en is „Pas op je tellen” het wachtwoord, nu, dat is
schipper Heyn toevertrouwd. Hij is bij de pinken genoeg,
dat weet ik!”</p>

<p>„Al te veel lof, Sinjeur, al te veel,” zeide Piet Heyn.
„Aan de kat komt een graatje toe, en onze Marten is nu de
poes, die het graatje krijgt eer wij wat nemen. Ik zal met
hem raadplegen, en, vindt hij het verstandig, dan zullen we
morgenochtend eens met eene boot aan den wal gaan. Vannacht
moet er maar goed uitgekeken worden, dat ze ons
schip niet afloopen, want recht vertrouw ik de zaak niet!”</p>

<p>Spoedig werd alles in gereedheid gebracht om, desnoods,
de „Muskaatboom” tegen mogelijke aanvallen te verdedigen,
en, zooals de Oostindie-vaarder daar nu voor anker lag, was
hij geen katje om zonder handschoenen aan te pakken. Menig
oorlogsschip zou hem stil laten liggen met een: „Houd af
van den dien! Hij kan bijten!”</p>

<p>Gedurende den nacht evenwel werd niets van eenige
vijandelijkheid ontdekt, en den volgenden morgen was men
al vroeg in de weer met alles in gereedheid te brengen, wat
noodig was, voor een bezoek aan den wal.</p>

<p>Piet Heyn meende voor alle zekerheid goed gewapend er
te moeten heengaan, doch Marten meende, dat dit juist
oorzaak kon zijn, dat men hen reeds als vijanden behandelen
zou, eer men nog aan den wal was. Op ons scheepshoofd
evenwel rustte de verplichting voor schip, lading en
manschap zorg te dragen. De lastbrief: „in alles de voorzichtigheid
en de koopmanschap te betrachten,” welken
schipper Rogiersz. van de Bewindhebbers der Oost-Indische
Compagnie medegekregen had, was nu ook natuurlijk gericht
aan den nieuwen schipper, die vast besloten was, er zich aan
te houden. Daarom zeide hij ook tot Marten, toen deze zijne
meening had te kennen gegeven: „Hoor eens, Marten, het is<span class="pagenum"><a name="Page_139" id="Page_139">[139]</a></span>
hier de vraag niet, wie er bang is voor zijn leven. Als
schipper der Compagnie ben ik niet vrij te doen, wat ik wil.
Ik dien dus zoo goed, als mij dat mogelijk is, de belangen
der Compagnie te behartigen, en daarom moet ik niet doen,
wat ik wel zou willen, maar wat die belangen mij voorschrijven,
en met het oog daarop acht ik het raadzaam om
gewapend aan den wal te gaan. We kunnen evenwel die
wapenen onder in de boot leggen, en die, welke daar bezwaarlijk
liggen kunnen, zóó onder onze kleederen verbergen,
dat ze niet reeds uit de verte zichtbaar zijn. Ikzelf blijf hier
vooreerst aan boord, en als Blokmaker er niets tegen heeft,
zou ik hem wel willen verzoeken, het bevel over de boot op
zich te willen nemen, doch zich in alles zooveel mogelijk te
schikken naar de raadgevingen van u. Verder zullen acht
man de boot aan den wal brengen, en Blokmaker moet
trachten den Bevelhebber der stad te spreken, en hem dan
vragen, of er gelegenheid bestaat, hier voor geld en goede
woorden eenige lading in te nemen. De Bevelhebber zal de
Portugeesche taal wel verstaan en Blokmaker heeft net zoowel
als ik,&mdash;de galeiën zijn ons dus niet in alles ten
nadeele geweest,&mdash;gelegenheid gehad om die taal te leeren.
Gelukt de zending ten deele, of worden er geen vijandelijkheden
getoond, dan komt ge zoo spoedig mogelijk terug om
er mij verslag van te geven. Zijt ge over twee uren niet
terug, dan zal ik de geschutpoorten openen en het er voor
houden, dat ze u geweld hebben aangedaan. Het zou misschien
geen kwaad kunnen, dat ge het aantal kanonnen, dat
we voeren, vergroot of niet noemt, en dat ge den Bevelhebber
dreigt, dat we zijne stad plat zullen schieten, ingeval
ge meent, dat men u en de anderen kwaad doet. En, maar
dit blijft voorloopig onder ons, ik zal u uit hunne handen
redden. Reken daarop. Maar, eerst als ge gedreigd wordt,
hoort ge, eerst dàn moogt ge ook beginnen te dreigen. Ik
hoop, dat ge mij begrepen hebt! Laat de kleine boot strijken,
en ga!”</p>

<p>Spoedig waren de tien mannen in de sloep en roeiden ze<span class="pagenum"><a name="Page_140" id="Page_140">[140]</a></span>
naar den wal, waar langzamerhand reeds vele bewoners een
kijkje waren komen nemen.</p>

<p>Marten zag scherp uit, of hij onder al die gezichten er
niet één vond, dat hem bekend voorkwam, doch tot zijne
spijt vond hij er geen.</p>

<p>Eindelijk kwam men bij de aanlegplaats en Blokmaker
vroeg nu aan een paar lieden, die het dichtst bij stonden,
in de Portugeesche taal of er wellicht ook eenige Hollanders
in de stad waren.</p>

<p>„Hollanders, Hollanders, kop af, allemaal kop af!” antwoordde
een uit den hoop in gebrekkig Portugeesch.</p>

<p>„Dan is het goed, dat er andere lui komen, die nog koppen
hebben,” dacht Marten.</p>

<p>„Waar is de Bevelhebber der stad?” vroeg Blokmaker.
„Ik verlang hem te spreken.”</p>

<p>„Jij niet Portugeesch, spreek, ik versta wel jij spreek
Hollandsch,” zeide een, die de voornaamste scheen te zijn,
in onze Vaderlandsche taal.</p>

<p>„Wij willen kaneel en diamanten koopen,” sprak Blokmaker
zoo beleefd mogelijk, doch nu in zijne eigene taal.</p>

<p>„Jij koopen komt! Pfoe, jij stelen komt,” sprak de man.</p>

<p>„Neen, wij komen eerlijk koopen! Zeg ons maar waar de
Bevelhebber is, dan kunnen wij het hem vragen.”</p>

<p>„Ik die zelf ben!” luidde het antwoord. „Jij de Kapitein?”</p>

<p>„Neen, Heer, de Kapitein is aan boord,” luidde nu het antwoord,
dat met een’ deftigen groet vergezeld ging, terwijl
hij het woord „schipper” ook maar in „Kapitein” veranderde.
En waarom ook niet? In alle andere landen heette hij, die
een schip commandeerde, geregeld „Kapitein”, onverschillig
of het schip ten oorlog voer, of een koopvaarder was. Nu
sprak men in ons land alleen maar aan boord der oorlogsschepen
van „Kapitein”.</p>

<p>„Zoo! En jij geld hebt?”</p>

<p>„Zeg ja, en laat hem merken, dat we brandewijn ook
hebben,” fluisterde Marten.</p>

<p><span class="pagenum"><a name="Page_141" id="Page_141">[141]</a></span></p>

<p>Tot eenig antwoord evenwel sloeg Blokmaker op zijn’ zak
en liet de Hollandsche dukaten rammelen.</p>

<p>„Die De Weert ook geld had, toch kwam stelen,” bromde
de Bevelhebber.</p>

<p>Thans sprong Marten vooruit en op zijne manier eene
beleefde buiging makende, zei hij: „Ik zal bij u blijven,
Heer, en als één onzer steelt, dan,&mdash;Sebald De Weert,
denkt u, en pats, mij den kop af!”</p>

<p>De Bevelhebber lachte en zei: „Jij te veel eet. Ik niet
hebben wil jij!”</p>

<p>„Ik zal mijn eigen potje doen, brood, vleesch en brandemoris,
Heer!”</p>

<p>Dat woord „brandemoris” sprak Marten met voordacht
langzaam uit, en hij zag duidelijk, dat hij het spel terstond
gewonnen zou hebben, als hij den Bevelhebber nu en dan
maar eens liet proeven, wat maar al te zeer het geval was,
en als wij er den Engelschen een verwijt van maken, dat ze
bij onbeschaafde volken zichzelf nog altijd bevoordeelen met
die menschen te laten proeven, dan moeten wij niet vergeten,
dat wij vroeger door de brandewijnflesch menig voordeel wisten
te behalen. In Amerika is de sterke drank ook de oorzaak
geweest van den ondergang van het krachtige, Indiaansche
ras, meestal Roodhuiden genoemd.</p>

<p>„Roep uw’ Kapitein,” sprak het Opperhoofd. „Wij wel handelen
willen, als niet steelt jij!”</p>

<p>„Moet ik hier blijven?” vroeg Marten.</p>

<p>„Hebt gij brandemoris bij u?” vroeg het Opperhoofd, wiens
gebroken Nederlandsch we maar niet langer zullen trachten
na te bootsen.</p>

<p>„Neen, Heer; maar aan boord wel.”</p>

<p>„Goed, haal dan den Kapitein, geld en brandemoris, dan
zullen we zien.”</p>

<p>Weldra was de boot van den wal gestoken en uit de verte
riep Piet Heyn den terugkeerenden al toe: „Wel, zijn er zaken
te doen?”</p>

<p>„Als we willen goede, schipper,” riep Marten.</p>

<p><span class="pagenum"><a name="Page_142" id="Page_142">[142]</a></span></p>

<p>Zoodra de mannen aan dek waren en Blokmaker alles
verhaald had, wat hem wedervaren was, bovenal hoe ze hem
verteld hadden, dat de inboorlingen, zooals hun Opperhoofd
zelf bevestigde, Sebald De Weert en zijn volk allen een
hoofd kleiner gemaakt hadden, omdat ze niet eerlijk te werk
gingen, besloot Piet Heyn den weg op te gaan van elken
goeden koopman, en dus te trachten voor zoo weinig geld
mogelijk, eene rijke lading te krijgen. Hij ging in de kajuit,
kleedde zich in een deftig krijgsmanspak van schipper Rogiersz.,
hetwelk hem reeds eenige dagen geleden, door een’ der
matrozen, die het kleermaken verstond, zoo eenigszins pasklaar
gemaakt was, nam behalve geld, een paar kruiken
brandewijn en eenige alledaagsche voorwerpen mede, en stapte
in de boot. Hij liet nu Blokmaker op de „Muskaatboom”
achter, met het bevel, ook te doen, wat hij zou gedaan
hebben, als zij niet terugkwamen. Hij nam evenwel in plaats
van twee nu vier uren, want daar koopman Evertsz. niet te
bewegen was om reeds mede aan den wal te gaan, meende
Piet Heyn, dat de zaken met zeer veel overleg en bedachtzaamheid
moesten behandeld worden, en daartoe was tijd
noodig.</p>

<p>Dit tweede bezoek was er op ingericht, vertoon te maken.
Zelfs de matrozen hadden zich in hun beste pak gestoken.</p>

<p>Als man van ondervinding was Marten ook alweer mede
gegaan, en in zijn eenvoud meende hij, dat het welslagen
van alles eigenlijk nu geheel van hem afhing en vergat hij
wat al te veel den afstand, die tusschen hem en den schipper
bestond.</p>

<p>Ze waren nog niet aan den wal toen hij begon met te
zeggen: „Ik zal maar dadelijk vragen of Keizer Vinna Ladarma
Soria, of zooals ze hem ook wel noemden: „Dom Joao”
nog leeft.”</p>

<p>Geen antwoord.</p>

<p>„En dan zal ik ook vragen of zijne Gemalin Dona Kataryna,
die zulk een prachtig zeeschip was, nog altijd frisch en
gezond is.”</p>

<p><span class="pagenum"><a name="Page_143" id="Page_143">[143]</a></span></p>

<p>„Ik zou je aanraden het woord aan mij over te laten,
Marten,” klonk het op wel wat al te hoogen toon uit Pieters
mond. „Mij dunkt, ik ben mans genoeg om het woord te
voeren, hetzij in het Portugeesch of het Hollandsch.”</p>

<p>Verschrikt en onthutst keek Marten den jongen schipper
aan. Men kon zien, dat zoo’n afjakker uit dien mond hem
leed deed. Piet Heyn zag het ook, en overtuigd dat de eerlijke
zeerob dat niet verdiend had, vroeg hij hem, maar veel
vriendelijker: „Waarom zou je dat vragen?”</p>

<p>„Och, zoo maar,” was het wrevelige antwoord, „zoo maar,
schipper! Domme onverstanden begaan altijd domme dingen,
en zoo’n dom onverstand ben ik ook maar.”</p>

<p>Toen nu Piet Heyn bij dit vrij onbeleefde antwoord van
den geraakten zeerob, op zijne beurt, het anders zoo gulle
en vroolijke gelaat ontevreden plooide, kreeg Marten ook
berouw en daarom zei hij: „Bij Keizer Vinna Ladarma Soria
zijn wij met van Spilbergen aan het Hof geweest. Misschien,
dat hij, ondanks het gebeurde met Sebald De Weert, ons
nu weer vriendelijk ontvangt en wij daardoor weer zulke
goede zaken maken.”</p>

<p>„Wees maar niet boos, Marten! Ik beloof je, dat ik er
naar vragen zal. Mij dunkt toch ook, dat het geen kwaad
zal doen. Doe nu dat ontevreden gezicht maar gauw achter
slot en grendel,” zeide Piet Heyn, die hiermede weer alles
bij Marten goed maakte.</p>

<p>Kort daarop stapte men aan den wal, waar Piet Heyn
door den Bevelhebber, die zich in dien tusschentijd ook heel
deftig had aangekleed, zoo wat op Europeesche wijze ontvangen
werd.</p>

<p>„Wij willen hier eerlijken handel drijven,” dus begon
Piet Heyn hem te vertellen, nadat de wederzijdsche plichtplegingen
afgeloopen waren.</p>

<p>De Bevelhebber knikte, maar zeide niets.</p>

<p>„En daarom,” zoo vervolgde Piet Heyn, „wilden wij gaarne
weten, of we in dezelfde gunsten bij Keizer Vinna Ladarma Soria
mogen deelen, als vroeger mijn broeder Joris van Spilbergen.”</p>

<p><span class="pagenum"><a name="Page_144" id="Page_144">[144]</a></span></p>

<p>„Keizer Dom Joao is dood. Van Spilbergen was een man.
Sebald De Weert een zwijn,” klonk het kort terug, en ten
bewijze hoe hij Sebald De Weert en de zijnen verachtte,
spuwde hij op den grond, in welke verachtende handelwijze
hij door zijn gevolg werd nagedaan.</p>

<p>„We hopen dan in den nieuwen Keizer een’ vriend te
vinden. Hoe heet Zijne Majesteit?”</p>

<p>„Camapati Mahapasjyn.”</p>

<p>„Zijne Majesteit Camapati Mahapasjyn is een wijs Vorst,
wiens naam in het verre Noorden met eere genoemd zal
worden. Hij zal in mij geen Sebald De Weert, maar een’
Joris van Spilbergen vinden.”</p>

<p>De Bevelhebber zette nu een vriendelijk gelaat. Die vleierij
deed den Hoveling goed, en daarom sprak hij op wat beleefder
toon: „Zijne Majesteit is nog slechts eene halve dagreize van
de stad. Zij hebben te Kandy uw schip gezien, en men komt
thans hier onderzoeken, wat gijlieden wilt.”</p>

<p>„En vóór dien tijd?”</p>

<p>„Deedt ge wijs naar uw schip terug te keeren. De Keizer
heeft den handel met de mannen van Hollandsche schepen
verboden. Wij zullen u laten roepen, als Zijne Majesteit u
spreken wil.”</p>

<p>Piet Heyn begreep wel, dat hij niet verder moest aandringen,
doch daar hij den Bevelhebber gaarne te vriend
wilde houden, bood hij hem en zijn gevolg een paar kleine
geschenken, benevens twee kruikjes brandewijn aan.</p>

<p>Den heelen middag stond men nu aan dek van de „Muskaatboom”
op den uitkijk, doch op raad van Piet Heyn deed
men het zoo, dat er aan den wal niets van gezien werd,
anders zou men daar begrijpen, dat men verlangend was
om eenig antwoord te bekomen, en dat zou door de inboorlingen,
die blijkbaar uitgeslapen waren, gebruikt worden om
er voordeel uit te halen.</p>

<p>Hoe men echter ook uitkeek, men zag wel bedrijvig heen
en weer loopen, doch aanstalten maken om eene boodschap
naar de „Muskaatboom” te zenden, zag men niet, en zelfs<span class="pagenum"><a name="Page_145" id="Page_145">[145]</a></span>
een groot gedeelte van den volgenden voormiddag verliep
zonder dat men aan den wal wat bijzonders zag gebeuren.</p>

<p>Piet Heyn liep ongeduldig heen en weer.</p>

<p>„Schipper,” zei Marten en trad Piet Heyn terzijde.</p>

<p>„Wat is het?”</p>

<p>„Ze laten u lang wachten, schipper!”</p>

<p>„Dat behoeft ge me waarlijk niet te zeggen, Marten!”</p>

<p>„Neen, dat behoeft ook niet, schipper! Maar u kan er een
einde aan maken.”</p>

<p>„Aan wal roeien en vermoord worden?”</p>

<p>„Neen, doen, alsof we het wachten moede zijn en onder
zeil willen gaan.”</p>

<p>„En dan?”</p>

<p>„Dan zullen ze daarginder eieren voor hun geld kiezen en
wel boe of ba laten hooren.”</p>

<p>Piet Heyn bedacht zich een oogenblik en vond Martens
raad zeer verstandig, want zeer goed had hij gezien, dat ze,
als het op een vechten aankwam, bijna stellig en zeker het
onderspit zouden moeten delven, want hij had meer dan een
duizendtal vrij goed gewapenden gezien. Met geweld was dus
niets te winnen dan een pak slaag of het leven te verliezen.
Hier moest Marten’s: „Wie niet sterk is, moet slim zijn,”
het eenige middel worden om zaken te doen. Hij besloot
daarom terstond aan Marten’s raad gevolg te geven. De zeilen
werden weer uitgehangen, het anker werd gewonden en er
kwam beweging in het schip.</p>

<p>„Kijk, kijk,” riep de koopman, die, nu er van zaken doen
sprake was, zijne ongesteldheid en zijn verlangen naar huis
geheel vergeten scheen te hebben, „daar steekt al eene boot
van den wal af. Al hielden zij zich dom, ze keken toch even
hard uit als wij. Je kent je volkje, Marten! Je hadt koopman
moeten worden in plaats van zeeman!”</p>

<p>Recht in zijne nopjes, dat hij had kunnen toonen, dat het
hem niet aan slimheid mangelde, wreef Marten van pret in
de handen, en zei: „Doen, alsof we er niets van zien! Doorvaren,
schipper, met een beetje zeil op, doorvaren, dan<span class="pagenum"><a name="Page_146" id="Page_146">[146]</a></span>
halen ze ons wel in. Kijk ze eens pagaaien om er te komen.”</p>

<p>„Er steken nog meer booten af,” zeide de koopman, die
nu geheel wakker was.</p>

<p>„Dat zie ik,” bromde Piet Heyn, die de zaken niet vertrouwde
en al naar de kanonnen uitkeek. „Als ze nu maar
geen plan hebben om ons schip af te loopen.”</p>

<p>Marten lachte ondeugend en zeî: „Ik geloof zoo, dat ze
bij schipper Piet Heyn aan eene heel verkeerde deur zouden
kloppen, als ze dat probeerden. Hier op de „Muskaatboom”
zijn wij baas. Aan den wal niet, en dat weet gij ook wel,
schipper! Van gevaar is dus geen sprake, al kwamen er
vijftig sloepen te gelijk! En als u geen lafaard is, ik ben het
niet en geen van al het volk is het. We weten het allen,
schipper, dat we onder zoo iets, als een broertje van Reinier
Claessens varen, en we zijn er content mee. Dus van, als
lafaards, aan den haal gaan of ons schip laten afloopen, is
geen sprake.”</p>

<p>Piet Heyn greep de hand van den hooghartigen Marten
en zeide: „Lafaards? Neen, dat zijn we geen van allen. We
zullen niet op den loop gaan, of ons overgeven. Maar wat
zullen wij doen, als ze ons op zijde komen?”</p>

<p>„Dan geeft ge hun de boodschap, dat wij eerlijke kooplieden
zijn en niet gerekend willen worden tot die galgenstroppen
van Portugeezen, die alleen komen om te stelen.
Een weinig hooghartigheid en wat voorname „h’ms, h’ms,”
kunnen op hun’ tijd toch geen kwaad, schipper!”</p>

<p>„Ik zal uw’ raad volgen. Je bent een verstandig man,”
sprak Piet Heyn, en koopman Evertsz. gaf zulke driftige toestemmende
hoofdknikken, dat hij bijna onderstboven tuimelde,
want de goede man had het lichaamsgebrek van eenigszins
topzwaar te zijn.</p>

<p>De „Muskaatboom” vorderde slechts zeer langzaam en
spoedig was de voorste sloep haar dan ook ter zijde. In deze
zat de bekende Bevelhebber, en deze riep al heel spoedig:
„Zijne Majesteit de Keizer laat u vragen, waarom gij vertrekken
wilt?”</p>

<p><span class="pagenum"><a name="Page_147" id="Page_147">[147]</a></span></p>

<p>„Zeg uw’ Keizer,” dus antwoordde Pieter, „dat wij geen
roovers zijn, en het wachten moede, dáár zullen gaan, waar
men ons als eerlijke dienaren van de Compagnie behandelen
wil. Ceylon-alleen is de wereld niet!”</p>

<p>„Ik zal Zijner Majesteit uwe woorden overbrengen, doch
keer dan terug en anker weer,” hernam de Bevelhebber op
vriendelijken toon.</p>

<p>„Neen, wij keeren niet terug. We zeilen door, zooals nu.
Heeft de Keizer zich bedacht, dan kunt ge ons opnieuw
volgen, en gelukt het u niet ons in te halen, laat Zijne
Majesteit dan den inhoud van zijne magazijnen, die vol kaneel
en peper zitten, aan de Portugeezen voor een’ appel en
een ei overdoen. Het is mijn laatste woord. Ga, zeg dat
uw’ Keizer!”</p>

<p>De Bevelhebber vertrok, en om zijn hooghartig antwoord
wat meer kracht bij te zetten, liet Piet Heyn de geschutpoorten
openen, zoodat men zien kon, dat de Compagnie
schepen zond, die wat meer te beteekenen hadden dan de
vroegere onder Joris van Spilbergen en den onverstandigen
Sebald De Weert.</p>

<p>Om nu evenwel niet door al te groote drift het doel, tegen
wil en dank, geheel mis te loopen, stuurde Blokmaker de
„Muskaatboom” zóó, dat ze hoegenaamd geen voordeel van
den wind had, en daardoor kwam het, dat weldra de sloep
van den Bevelhebber hen andermaal inhaalde, en hun nu uit
naam van Zijne Majesteit Dom Camapati uitnoodigde, terug
te keeren, om vervolgens bij Zijne Majesteit ten bezoek toegelaten
te worden.</p>

<p>De „Muskaatboom” keerde thans tot hare ankerplaats terug,
en Piet Heyn stak zich andermaal in zijne beste kleeding,
terwijl hij bovendien gelastte, dat Blokmaker, die hem nu
ook vergezellen zou, zorg moest dragen, dat hij en de koopman
zich zoo kleeden en wapenen moesten, dat ze meer op
Edellieden dan op eenvoudige varensgezellen geleken.</p>

<div class="figcenter">
<img src="images/illustration_14.jpg" width="550" alt="Zoo uitgedost kwam men alweer bij de aanlegplaats. (Bladz. 147)." />
<div class="caption">Zoo uitgedost kwam men alweer bij de aanlegplaats. (Bladz. 147).</div>
</div>

<p>Zoo uitgedost kwam men alweer bij de aanlegplaats,
waar reeds verscheidene hovelingen in eerbiedige houding<span class="pagenum"><a name="Page_148" id="Page_148">[148]</a></span>
gereedstonden, de voorname dienaren van de Compagnie te
ontvangen.</p>

<p>Door honderden, die door eenige gewapenden in toom werden
gehouden, gevolgd, kwam men bij een tamelijk groot steenen
huis, dat blijken droeg van door de Portugeezen gebouwd
te zijn.</p>

<p>De hovelingen brachten Piet Heyn en de zijnen in eene
vrij groote zaal, die geheel op Europeesche wijze gemeubileerd
en met kostbare tapijten behangen was. Op een’ stoel
van kunstig bewerkt hout zat Zijne Majesteit Dom Camapati,
met een gezicht „als een bevrozen oester”, zooals Marten
fluisterde, hen op te wachten.</p>

<div class="figcenter">
<img src="images/illustration_15.jpg" width="400" alt="Zijne Majesteit Dom Camapati. (Bladz. 148)." />
<div class="caption">Zijne Majesteit Dom Camapati. (Bladz. 148).</div>
</div>

<p>Piet Heyn groette hem op Europeesche wijze en wachtte
de vergunning af, te mogen spreken.</p>

<p>„Wie zijt gij en wat komt ge hier doen?” klonk het eindelijk
uit den mond van den Keizer.</p>

<p>„Wij zijn mannen van de Compagnie en komen hier, niet
alleen om eerlijken handel te drijven, maar ook om zoo<span class="pagenum"><a name="Page_149" id="Page_149">[149]</a></span>
mogelijk de oude verbintenissen, met Heer Joris van Spilbergen
aangegaan, te hernieuwen, en als een bewijs, dat de
Compagnie hare vrienden weet te waardeeren, biedt zij u,
door ons deze geschenken aan.”</p>

<p>Allereerst bood men nu den Keizer een geweer aan, zooals
Prins Maurits begonnen was in het leger te gebruiken, en
dit geschenk trok den machtigen Heerscher zóó aan, dat hij
voor al de andere geschenken bijna geen oog had. Doch toen
ten laatste in een vaatje, heel sierlijk met koperen hoepeltjes
beslagen, de brandewijn voor den dag kwam, wist de goede
man niet, wat het meest te bewonderen, het geweer of den
brandewijn. Onder de hovelingen deelde men allerlei andere
kleinigheden uit. Het was goed dezen ook te vriend te
houden.</p>

<p>Toen al de geschenken bezichtigd waren, noodigde de Keizer
zijne gasten ten maaltijd, en ook deze was geheel op Portugeesche
wijze aangerecht. Na afloop ervan gaf de gastheer
zijn’ gasten te verstaan, dat hij hun toestond handel te drijven
zooveel ze wilden, doch toen Piet Heyn het waagde, weer
over het hernieuwen der oude verbintenissen te spreken,
zeide de Keizer: „Ik ga met de Compagnie geen verbond aan.
Komt er een van Spilbergen of een broeder van hem, dan
handelen wij. Komt er een De Weert of een broeder van hem,
dan sabelen wij hem neer. Ik wil vrij zijn. U beschouw ik,
als een’ broeder van Joris van Spilbergen. Zoolang gij eerlijk
handelt, zal ik u beschermen. Gij kunt gaan.”</p>

<p>„Wel, Kapitein,” zeide Marten onder het heengaan, „die
Ceylonsche apen beginnen zoo slim te worden, als menschen.
Vindt gij dat ook niet?”</p>

<p>„Maar ik zal hem wel tot een nieuw verbond bewegen,”
antwoordde Piet Heyn.</p>

<p>„Dat geloof ik zoo gauw nog niet. Als Donna Kataryne er
niet was, dan misschien wel.”</p>

<p>„Regeert <em>zij</em> dan?”</p>

<p>„Half, Kapitein, half! Door Portugeezen grootgebracht, in
het Katholieke geloof opgevoed, en nog altijd onder den invloed<span class="pagenum"><a name="Page_150" id="Page_150">[150]</a></span>
van die opvoeding, zal ze al doen, wat ze kan om onze oude
verbintenissen in het vergeetboek te brengen.”</p>

<p>„Jawel, Marten, maar de invloed en de macht der Portugeezen
zijn toch ook niet groot, anders zouden zij wel verbintenissen
met den Keizer hebben aangegaan?”</p>

<p>„Als dat waar was, dan zou zij heelemaal regeeren, Kapitein!
De halve macht van den Keizer bestaat daarin, dat hij
geen verbond sluiten wil met de Portugeezen, en hare halve
macht weet te bewerken, dat hij ook geen verbond sluit met
de Compagnie!”</p>

<p>„Marten, je praat als een Advocaat van den lande. Ik
geloof, dat je gelijk hebt,” sprak Piet Heyn lachende, en
stapte met de zijnen in de sloep om zich aan boord te
laten roeien.</p>

<p>Van dien dag af begon de handel, die hoofdzakelijk in ruilen
bestond, en hoewel onze mannen hoog opgegeven hadden van
hunne eerlijkheid, toch zorgden zij wel, dat ze vijf, zes, ja,
tienmaal de waarde terugkregen van hetgeen zij gaven, en,
om er op te roemen is het niet, al te veel werd hier van
het bekende:</p>

<div class="poem"><div class="stanza">
<span class="i0">„Als de wijn is in den man,<br /></span>
<span class="i0">Is de wijsheid in de kan,”<br /></span>
</div></div>

<p>door de onzen, met behulp van brandemoris, een al te vlijtig
gebruik gemaakt. Het duurde dan ook niet lang of de „Muskaatboom”
had zulk eene rijke lading in, dat er niets meer
kon gestuwd worden, zoodat zelfs koopman Evertsz. voorstelde
om niet aan den last van de Heeren Bewindhebbers
der Compagnie te voldoen, en dus Amboina niet, als het doel
van den tocht, te beschouwen. Men kon letterlijk niets meer
laden, want het heele schip zat propvol, en dat wel met
zulke kostbare goederen tegen haast geen geld bekomen, dat
geen enkel der andere schepen, die te gelijk met hen uitgezeild
waren, zulk een’ schat zou thuisbrengen. Derhalve
was zijn raad: „Niet naar Amboina, maar naar huis.” Piet
Heyn en zijn volk vonden dat best, doch eer de „Muskaatboom”
onder zeil ging, wilde onze wakkere Heyn eerst nog<span class="pagenum"><a name="Page_151" id="Page_151">[151]</a></span>
eene poging wagen bij den Keizer om de Compagnie door
een verbond met hem te bevoordeelen; maar al zijne pogingen
leidden tot niets. Ook ried Marten hem af, nog langer aan te
houden. Men moest zich ditmaal maar met de rijke lading
tevredenstellen en hopen, dat later wel zou verkregen worden,
wat men nu tevergeefs tot stand trachtte te brengen. Pieter
gaf eindelijk toe, liet het anker lichten, en van den gunstigen
wind gebruik makende, keerde hij naar het Vaderland weer,
waar hij, na eene afwezigheid van ruim twintig maanden,
aankwam. De „Muskaatboom” was het eerste schip van de
acht, die samen uitgezeild waren, dat terugkwam, en de<span class="pagenum"><a name="Page_152" id="Page_152">[152]</a></span>
Heeren Bewindhebbers der Compagnie hadden redenen in
overvloed om meer dan tevreden te zijn, dat Piet Heyn
niet aan hun’ last voldaan had, en van zijn’ tegenspoed zulk
een prachtig gebruik had gemaakt, want, althans voor dien
tijd, had de reis buitengewoon kort geduurd en leverde zij
voor de Compagnie toch verbazend groote voordeelen op.
Een schip kon moeielijk met rijker lading wederkeeren, terwijl
men bovendien hoopte, dat de Keizer van Ceylon nu alweer
wel tot een verbond met de Compagnie zou te bewegen zijn,
als er maar meer schippers kwamen, zoo uitgeslapen als
onze Delftshavenaar was.</p>

<p>Geen wonder dus, dat men er van de Compagnie niet aan
dacht om Piet Heyn voortaan weer als stuurman te laten
varen. Zulk een schipper, die getoond had niet alleen een goed
zeeman, maar ook een voorzichtig handelaar te zijn, kon
men gebruiken.</p>

<p>Dat onze Piet Heyn welkom was bij zijne vrouw en ook
welkom was bij zijne Moeder, dat spreekt. De broeders keken
hem nu ook met andere oogen aan, want nu was Piet een
man, die wat bracht en heel wat ook. Ze konden het gebruiken
en namen het dan ook dankbaar en graag aan. De
oude Piet Heyn zeide niet veel. Naarmate zijne jaren klommen
werd hij suffer en onverschilliger, en zeer welkom was aan
Moeder het voorstel van Piet om, op korting van zijne gage,
iedere week eenig geld bij de Heeren van de Compagnie te
laten halen. De goede ziel was er door geholpen nu haar
man niet meer in staat was om wat te verdienen, en toch
zijn „natje en zijn droogje” meer begeerde te hebben dan
vroeger, hoewel hij had kunnen weten, dat haar spaarpotje,
hoe goed ook voor een burgermensch voorzien, niet groot
genoeg was om hem te laten rentenieren. Vader Heyn kon
echter niet meer rekenen; hij had het heelemaal afgeleerd.</p>

<hr class="chap" />

<p><span class="pagenum"><a name="Page_153" id="Page_153">[153]</a></span></p>




<h2><a name="VEERTIENDE_HOOFDSTUK" id="VEERTIENDE_HOOFDSTUK">VEERTIENDE HOOFDSTUK.</a><br />

<small>„Slaet opten trommele!”</small></h2>


<p>Met het lossen van de lading had Piet Heyn al zeer weinig
te maken, want dat was meer het werk van de Compagnie,
die zich repte om er mede klaar te komen, zoodat het volk
van de „Muskaatboom” naar huis kon, doch toen het schip
geheel en al ledig was, zag men zeer goed, dat het in den
storm, dien het had moeten doorstaan, te veel geleden had
om zoo alweer zee te kiezen. Op denzelfden dag echter, dat
de „Muskaatboom” aankwam, was er een prachtig nieuw
schip, dat den naam van de „Breê Veertien” droeg, afgeloopen,
en de Oost-Indische Kamer van Rotterdam aarzelde geen
oogenblik om dit schip onder bevel van schipper Heyn, zoo
spoedig mogelijk te laten vertrekken, en reeds twee maanden
na zijne thuiskomst, lag de „Breê Veertien” gereed om uit
te zeilen.</p>

<p>Onder de velen, die we aan boord terug konden vinden
van de „Muskaatboom”, waren ook Blokmaker, die er eerste
stuurman, en Marten, die er hoogbootsman op was. Koopman
Evertsz. had in alles trouw woord gehouden, ook in het verdeelen
van den buit, dien men in het Portugeesche schip
gevonden had.</p>

<p>Hoe lang de reis duurde en waarheen de bestemming van
de „Breê Veertien” was, vond ik nergens aangeteekend, doch
waarschijnlijk was het weer Ceylon. Wel vermeld vindt men,
dat schipper Heyn gelukkig voer, en daardoor bij de Compagnie
zeer hoog aangeschreven stond. Nu eens was hij kort of lang
thuis, dan weer kort of lang uit, en als zijne Moeder of
Annetje over dat steeds van honk zijn begonnen te klagen,
en de laatste er vooral op wees, dat ze geen kinderen hadden
en voor burgermenschen rijk genoemd konden worden,
zoodat langer varen volstrekt niet noodig was, dan lachte
hij eens even en zei: „Hoor eens, Annetje, gelijk heb-je, lieve<span class="pagenum"><a name="Page_154" id="Page_154">[154]</a></span>
ziel, maar ik kan niet anders. Ik heb thuis geen rust, en dat
komt, omdat Vader en Moeder me verkeerd heb laten doopen.
Iedereen noemt mij Pieter Pietersz. Heyn. Zoo teeken ik mijn
naam en zoo heet ik op de scheepsrol, maar mijn ware naam
is Jan Nergensrust. Je begrijpt nu wel, dat ik niet geboren
ben om thuis onder de schouw (den schoorsteen) te zitten.”</p>

<p>Schoonvader Claes de Reus was er niet tegen, dat Piet
Heyn deed, als een Jan Nergensrust en niet ging rentenieren.
Volgens zijne meening was Piet nog veel te jong om aan
den wal te blijven en daar den tijd door te brengen in ledigheid,
en als Annetje hem zeî, dat hij aan den wal toch wel
wat doen kon, dan was Vaders antwoord bijna altijd: „Wat
zou hij doen? Een zeeman aan den wal is als een os op den
preekstoel, en gewoonlijk zoekt hij zijn verzet buitenshuis op
plaatsen, waar de drankflesch hem vergeten doet, dat hij aan
den wal zich verveelt. Waarom zou Piet anders zijn? Wees
dus blijde, kind, dat je man er niet aan denkt om stilletjes
aan den wal te blijven.”</p>

<p>Gedurende den tijd dat Piet Heyn de Oost-Indische Compagnie
menig voordeel bezorgde, hadden aan den wal de
mannen van wapenen rust gehad. In 1609 had de Republiek
met Spanje een’ wapenstilstand voor den tijd van twaalf jaren
gesloten, en daar die jaren om waren en Spanje er nog niet
toe te bewegen was, zich overwonnen te verklaren en een’
nadeeligen vrede te sluiten, zoo hadden de vijandelijkheden
opnieuw een aanvang genomen en hoorde men alweer allerwegen
over krijgszaken spreken.</p>

<p>Voordeelig ging het den onzen in den oorlog te land niet.
De twaalf jaren van rust hadden op het leger een’ zeer
nadeeligen invloed uitgeoefend. De oude, in den krijg zoozeer
geoefende soldaten, waarmede Prins Maurits, als de eerste
Veldheer van Europa, den wapenroem der jonge Republiek
zoo menigmaal schitterend gehandhaafd had, waren langzamerhand
verdwenen, en het scheen wel, dat met hen ook
moed, dapperheid en kracht geweken waren. Ja, die twaalf
jaren van rust schenen ook een’ merkbaren invloed uitgeoefend<span class="pagenum"><a name="Page_155" id="Page_155">[155]</a></span>
te hebben op den Aanvoerder zelven. De krijgsverrichtingen
van Prins Maurits hadden weinig te beduiden; hij was niet
meer, als voorheen, de ondernemende krijgsheld, die heel zijn
leger wist te bezielen en tot kloeke daden te prikkelen. Maar
het was ook verre van rustig geweest in die twaalf jaren.
Godsdiensttwisten, die met Staatstwisten hand aan hand
gingen, hadden het land beroerd, ja, ze beroerden het nog.
Oldenbarnevelt, de grijze Staatsman, die het Vaderland als
een „goed patriot” gediend had, was op een schavot onthoofd;
het „Delftsche Orakel”, de groote Hugo De Groot,
was veroordeeld geworden tot levenslange gevangenschap in
een’ ongezonden kerker. Wel was hij in eene boekenkist ontvlucht,
doch dat verminderde de hardheid van het vonnis
niet. Bloedverwanten van den onthoofden Advocaat peinsden
op wraak, en de Remonstranten, eens oppermachtig en nu
machteloos, zagen slechts naar eene gelegenheid uit om het
verloren gezag te herwinnen. Het was verdeeldheid hier,
verdeeldheid daar, verdeeldheid overal in den lande.</p>

<p>En toch genoten deze gewesten, ondanks dien ellendigen
staatkundigen toestand en al die verdeeldheid, eene ongekende
welvaart. De Oost-Indische Compagnie bracht schatten in het
land en gaf den nijveren werkman handen vol arbeids. In de
havenplaatsen ging op de scheepstimmerwerven het hameren
en kloppen dag aan dag door. Men bouwde daar schepen van
vierhonderd tot vijfhonderd lasten inhoud, dikwijls bewapend
met vierenveertig stukken geschut, terwijl de schepen in
dienst van het land niet veel meer dan driehonderd lasten
inhoud hadden. In 1625 telde het sterkst bewapende oorlogsschip
van het Gemeenebest slechts zesendertig stukken geschut.
De groote voorspoed van de Oost-Indische Compagnie had
sommige kooplieden aangespoord ook eene West-Indische
Compagnie op te richten. Reeds in 1604 wendde een zeker
Antwerpenaar Willem Usselincx, die zich later te Amsterdam
nederzette, daartoe pogingen aan. Zijn voorstel, dat door den
geleerden Amsterdamschen Predikant Petrus Plancius, zeer
aanbevolen werd, werd door de Staten-Generaal gunstig<span class="pagenum"><a name="Page_156" id="Page_156">[156]</a></span>
ontvangen, en dezen beloofden de ondernemers van Staatswege
te steunen met één millioen gulden en zestien oorlogsschepen.
Men durfde evenwel niet toebijten, en zoo kwam het, dat de
West-Indische Compagnie eerst in 1621 werd opgericht. Al
heel spoedig scheen het, alsof zij hare oudere zuster in
voorspoed overtreffen zou; want reeds vier of vijf jaar na
hare oprichting had ze vier vloten in zee, die samen uit
ongeveer tweeënzeventig schepen bestonden, welke zoowel
ter oorlogs- als koopvaardijvaart waren ingericht. Die schepen
hadden bijna dertienhonderd stukken geschut aan boord, en
waren bemand met een negenduizendtal zeelieden, stoere en
ondernemende gasten, die toen reeds het liedje van Heye
tot waarheid maakten:</p>

<div class="poem"><div class="stanza">
<span class="i0">„Een Hollandsch kind, dat is bekend,<br /></span>
<span class="i2">Dat vindt in zee zijn element.”<br /></span>
</div></div>

<p>Ja, in de dertien jaren van haar bestaan, van 1623 tot
1639, zond zij meer dan achthonderd schepen met zevenenzestigduizend
zeelieden en soldaten naar hare bezittingen,
en er waren tijden, dat ze wel vierentwintigduizend man in
haar’ dienst had. Ze had dan ook hare eigene Admiraals en
Zee-officieren.</p>

<p>Zoo ik hoop, zullen deze paar bladzijden geschiedenis u
niet te zeer verveeld hebben. Ik achtte ze noodig om u eenig
begrip te laten verkrijgen van de betrekking, die de held
van ons verhaal bij de West-Indische Compagnie bekleedde.
Nu we echter hieromtrent op de hoogte gebracht zijn, keeren
we tot onzen kloeken visscherszoon terug.</p>

<p>De verbazende vlucht, die de West-Indische Compagnie
binnen korten tijd maakte, scheen iedereen in den waan te
brengen, dat de West voor de Republiek veel meer worden
zou dan de Oost. Er werden winsten behaald, die aan het
ongelooflijke grensden, en wat elken zeeman vooral aantrok
was, dat er voor het scheepsvolk, boven de hooge gage, zoo
nu en dan nogal eens een voordeeltje te behalen was door
zelf in alle stilte op eigen houtje te handelen. Het mocht<span class="pagenum"><a name="Page_157" id="Page_157">[157]</a></span>
wel niet, maar men deed het toch. De groote winsten hadden
de aandeelhouders van deze Compagnie brutaal gemaakt. Alles
durfden ze aan en bijna alle waagstukken gelukten ook.</p>

<p>Toen Piet Heyn weer eens uit de Oost thuis gekomen was,
kwam hij in aanraking met schippers, die op de West voeren,
en dezen wisten de zaak zoo smakelijk te maken, dat onze
Piet, al ware het alleen om ook eens in die Amerikaansche
landen te komen en wat anders te zien en te beleven, in
dienst van de West-Indische Compagnie overging, en daar
hij, het geheele land door, als een ondernemend, verstandig,
gelukkig en dapper schipper bekend stond, namen de Heeren
hem gaarne in hun’ dienst, en weldra was hij schipper of
Kapitein op een der grootste en schoonste schepen van die
Maatschappij.</p>

<p>We gebruiken hier de uitdrukking „schipper of Kapitein”
en dat komt, omdat het woord schipper langzamerhand was
gaan beduiden: „gezagvoerder op geen heel groot schip”, en
hierboven hebben we al gezien welke groote schepen de
West-Indische Compagnie in de vaart had. Zoo de bemanning
en de bewapening van een schip recht konden geven op den
titel van Kapitein, dan verdienden de gezagvoerders van de
West-Indische koopvaardij-schepen hem meer dan die van de
oorlogsschepen in ’s lands dienst, hoewel Kapitein op een oorlogsschip
nog altijd voor wat hoogers aangezien werd dan
Kapitein op een’ koopvaarder. Toch zullen we Piet Heyn den
titel van Kapitein geven tot hij wat anders, wat meer
geworden is.</p>

<p>Het eerste schip der West-Indische Compagnie, waarop hij,
als Kapitein, werd aangesteld, voerde niet minder dan achttien
stukken geschut. Voor een’ gewonen koopvaarder was niet
alleen deze bewapening veel te sterk, maar ook de bemanning
was er te talrijk voor. Dit alles was echter noodig en
heel wat anders dan vertooning maken. Alles, wat de Spanjaarden
in Oost-Indië hadden, was hoofdzakelijk bezitting
geweest van Portugal, en nog altijd waren de Portugeezen
in de Oost veel talrijker dan de Spanjaarden, terwijl de<span class="pagenum"><a name="Page_158" id="Page_158">[158]</a></span>
Spaansche oorlogsschepen er bijna niet gezien werden. Heel
anders was dat in Amerika, want al wat Amerika was, in
het Noorden zoowel als in het Midden en Zuiden, en op de
Groote en Kleine Antillen, werd door de West-Indische Compagnie
bezocht, en daar waren de Spanjaarden de machtigsten.
Uit Amerika kreeg Spanje goud en zilver en daar had
het vrij machtige vloten en versterkingen. In heel veel gevallen
moesten schepen van de West-Indische Compagnie met vechten
eene lading in krijgen, en van ruilen en koopen, als in Oost-Indië,
kwam daar niet veel in.</p>

<p>Reeds lang had de West-Indische Compagnie het oog gehad
op eene vaste havenplaats in het rijke Brazilië, en haar oog
was gevallen op San Salvador bij de Allerheiligen-baai, of
zooals die toen heette: <span lang="es" xml:lang="es">„Bahia de Todos los Santos.”</span> Men
rustte daartoe eene vloot van drieëntwintig groote schepen
en drie jachten uit. Het opperbevel over de zeemacht werd
toevertrouwd aan Jacob Willekens, die den titel kreeg van
Luitenant-Admiraal, en het bevel over de landmacht, die ook
aan boord was, werd opgedragen aan Kolonel Joan van Dordt.
Maar behalve een Luitenant Admiraal had de Compagnie ook
een’ Vice-Admiraal noodig, en voor die betrekking liet ze het
oog vallen op onzen Pieter Pietersz. Heyn. Daar men echter
overal menschen vindt, die al het nieuws, dat ze weten,
aan iedereen vertellen, zoo was er besloten geworden, dat
men het gemaakte plan voor iedereen, zelfs voor den Admiraal
en den Vice-Admiraal geheim zou houden. Eerst wanneer
de vloot op eene bepaalde hoogte was, zou de Admiraal zijn’
lastbrief mogen openen. Men ging hierbij zoo geheimzinnig
te werk om te zorgen, dat de Spanjaard van het doel der
onderneming niets te weten kwam.</p>

<p>Op de eerste reis, die Piet Heyn met dat schip van achttien
stukken geschut naar Amerika gemaakt had, was het uitgekomen,
dat hij een’ man naar het hart der Bewindhebbers
van de West-Indische Compagnie was. Hij had bewezen te zijn
een Kapitein, die op de zee door en door thuis was, een
man, die moed en beleid bezat, een gezagvoerder, die bij<span class="pagenum"><a name="Page_159" id="Page_159">[159]</a></span>
zijn volk bemind was, en wat den Heeren misschien nog
meer waard was, door eene buitengewoon rijke lading in
het Vaderland te brengen, had hij ook getoond een uitstekend
koopman te zijn. Zoo’n Kapitein, van alle markten thuis,
wilde men behouden en daardoor kwam het, dat men op
hem het oog liet vallen voor Vice-Admiraal.</p>

<p>Nog niet zoo heel lang van die eerste reis teruggekeerd,
en nog niet denkende om spoedig te vertrekken, zat Piet
op een’ Augustusavond van 1623 aan zijne vrouw een en
ander van zijne reizen te verhalen, toen men den klopper
op de deur liet vallen.</p>

<p>„Er wordt geklopt, Piet,” zei Annetje.</p>

<p>„Laat genoeg,” bromde Piet, die zich ongaarne in zijn
verhaal gestoord zag.</p>

<p>„Nu, ik zal wel eens opendoen,” sprak de oude De Reus.</p>

<p>„Neen, neen, blijf zitten, Vader! Dat kan ik ook wel,”
hernam Annetje en ging naar de deur.</p>

<p>„Wel, vrouwtje,” dus klonk eene stem, die aan alle huisgenooten
vreemd was, „wel, vrouwtje, is Kapitein Pieter
Heyn ook thuis?”</p>

<p>„Jawel, Mijnheer, hij is binnen.”</p>

<p>„Wij wenschten hem wel eens te spreken,” zeide nu de
ander. De Heeren waren met hun beiden.</p>

<p>„Komt er dan in, Heeren! Is het eene geheime zaak?”</p>

<p>„Hoe dat, vrouwtje?”</p>

<p>„Dan zal ik u hier in de pronkkamer laten, anders....”</p>

<p>„Nu, wat „anders”?”</p>

<p>„Anders wil ik u uitnoodigen in de woonkamer te komen.
Er is daar niemand dan mijn man en mijne Ouders!”</p>

<p>„Ha, is u de vrouw van onzen wakkeren Kapitein? Vergeef
ons onze lompheid; wij kenden u niet!”</p>

<p>„Niets te vergeven, Heeren! Men zegt immers: In den
donker zijn alle katjes grauw?”</p>

<p>„Nu, als er dan niemand anders binnen is dan de lieden,
die u genoemd heeft, laat ons dan gerust in de woonkamer.
Wij komen uw’ man een vereerend aanbod doen.”</p>

<p><span class="pagenum"><a name="Page_160" id="Page_160">[160]</a></span></p>

<p>„Komt ge hem weer naar zee halen, Heeren?”</p>

<p>„Ja! Niet goed?”</p>

<p>„Och, wat zal ik zeggen? Eene zeemansvrouw is een
ongelukkig wezen. Maar, komt er in, komt er in! Ze zullen
daar binnen anders denken, dat er allerlei zaken verhandeld
worden.”</p>

<div class="figcenter">
<img src="images/illustration_16.jpg" width="550" alt="De twee heeren traden binnen. (Bladz. 160)." />
<div class="caption">De twee heeren traden binnen. (Bladz. 160).</div>
</div>

<p>De twee heeren, door vrouw Heyn voorgegaan, traden
binnen. Blijkbaar behoorden ze tot de aanzienlijkste burgers
van Rotterdam; want hunne kleeding was, hoe eenvoudig
ook, toch van dure en keurig fijne stof.</p>

<p>Zoodra ze binnentraden stond Piet Heyn op en wenschte
hun goeden avond.</p>

<p>„Goeden avond, Kapitein,” sprak hij, die de oudste was.
„Zoo genoeglijk aan den huiselijken haard?”</p>

<p>„Zooals ge ziet, Heeren! En ofschoon ik de eer niet heb
u te kennen, zag ik toch gaarne, dat ge daar niet bleeft<span class="pagenum"><a name="Page_161" id="Page_161">[161]</a></span>
staan, maar eene gewone burgermans-zitting voor lief wildet
nemen!”</p>

<p>De twee heeren gingen zitten en nauwelijks was dat geschied,
of de oudste zeide weer: „Ge kent ons niet, zegt ge.
Welnu, we zijn Bewindhebbers van de Kamer van de Maze
der West-Indische Compagnie. Op de vergadering, kortelings
te Amsterdam gehouden, is besloten, dat de Compagnie eene
vloot zou uitzenden om hiermede den Spanjaard in eene van
zijne Amerikaansche bezittingen aan te tasten. Welke die
bezitting is, moet geheim blijven. De Admiraal krijgt een’
lastbrief mede, welken hij pas op eene bepaalde hoogte in
zee openen mag. Daar de heele onderneming van het hoogste
gewicht is, zoo is geheimhouding een der voornaamste middelen
om te slagen. De Spanjaard moet verrast worden.”</p>

<p>„Eene schoone onderneming, Heeren,” sprak Pieter.</p>

<p>„Ja, maar toch ook nog iets anders dan eene schoone.
Het is eene gewichtige, moeilijke, ja, gevaarlijke onderneming.
Zoo ze slaagt, dan zal het, voorwaar, niet lang duren, of
wij zijn onze oudere zuster de Oost-Indische Compagnie boven
het hoofd gewassen. Slaagt ze niet, dan loopen we veel
gevaar er geheel onder te geraken.”</p>

<p>„Er is maar één weg, Heeren, om te zorgen, dat de onderneming
gelukt!”</p>

<p>„En deze is?”</p>

<p>„Eene flinke vloot met een landingsleger er heen te zenden.
Als de vloot onder een wakker Admiraal staat en de landingstroepen
worden door een moedig en beleidvol Overste aangevoerd,
dan zou de wind al uit een’ vreemden hoek moeten
waaien, als het schip van zijne ankers weggeslagen werd en
zijne bestemming niet bereikte.”</p>

<p>„Dat wil zeggen?”</p>

<p>„Dat wil zeggen, dat er dan al heel vreemde dingen zouden
moeten gebeuren, als het doel niet ten volle bereikt werd.
Maar zoowel de vloot als het leger moet uitstekend zijn.”</p>

<p>„Daar houden wij het ook voor!”</p>

<p>„En als ik nu den Heeren een’ goeden raad mocht geven,<span class="pagenum"><a name="Page_162" id="Page_162">[162]</a></span>
dan zou ik hun een’ besten Admiraal kunnen noemen. Het
hangt bijna geheel van hem af, of het plan gelukken zal,
ja ofte neen!”</p>

<p>„Let op,” fluisterde de jongste Bewindhebber en stootte
den oudsten aan, „hij zal zichzelf noemen!”</p>

<p>Piet Heyn scheen echter een scherp gehoor te hebben;
want eensklaps schoten zijne oogen, als het ware, vlammen
en zich half uit zijn’ stoel oprichtende, sprak hij met kwalijk
ingehouden woede: „Ik behoef mij, den Heere zij dank, nog
niet bij de Heeren Bewindhebbers van de eene of andere
Compagnie op te dringen om een baantje te krijgen. Pieter
Pietersz. Heyn is mans genoeg om geen baantjes-bedelaar
te worden!”</p>

<p>De jonge Bewindhebber was bij het aanhooren dezer woorden
niet op zijn gemak. Hij trachtte zich te verontschuldigen door
te zeggen: „Fij, fij, wat zijt ge oploopend! Ik meende dat
zóó niet; het was slechts eene aardigheid!”</p>

<p>Piet Heyn scheen evenwel, en met recht, van zulke aardigheden
niet gediend, althans hij vroeg zeer kortaf: „Mag ik
derhalve weten, wat de Heeren hier komen zoeken?”</p>

<p>„We zullen u dat gaarne zeggen, Kapitein! Eerst evenwel
wilden wij van u den naam van den Admiraal hooren, die,
naar ge meent, voor deze onderneming het meest geschikt is!”</p>

<p>Piet Heyn zweeg in het eerst, doch eindelijk zeide hij:
„Als de Heeren kans willen hebben, dat hunne onderneming
slaagt, dan moeten ze niemand anders nemen dan Jacob
Willekens. Dát is de aangewezen man!”</p>

<p>„Dien hebben we reeds gekozen en hij heeft de benoeming
aangenomen,” antwoordde de oudste.</p>

<p>„Dan hebben de Heeren goed gekozen!”</p>

<p>„Ziet ge wel, dat we toch ook wel iets kunnen doen dat
goed is?” zeide hij, die het eerst gesproken had. „Maar we
hebben aan een’ Admiraal niet genoeg. Des menschen leven
is in des Allerhoogsten hand. Hem zou iets menschelijks
kunnen overkomen, en in dat geval is het noodig, dat er
reeds vooraf iemand is aangewezen, die hem vervangt. Voor<span class="pagenum"><a name="Page_163" id="Page_163">[163]</a></span>
die betrekking hopen we in uwe oogen ook een zeer geschikt
man gekozen te hebben.”</p>

<p>„Misschien wel,” antwoordde Piet Heyn, nog altijd een
weinig geraakt, „doch de Heeren zullen niet gekomen zijn
om mij te vertellen, wat ze zoo al gedaan hebben om de
West-Indische Compagnie voordeel te bezorgen, daar dit iets
is, wat mij niet aangaat, want ik heb geen enkel aandeel
in die Compagnie. Mag ik derhalve weten, wat u in den
laten avond herwaarts voert?”</p>

<p>„Welzeker, Kapitein! De vergadering koos u tot Vice-Admiraal
en vaardigde ons af om u te vragen of ge lust
hebt, onze Compagnie, als vlootvoogd, te dienen.”</p>

<p>Piet Heyn stond verslagen en zijne vrouw de handen in
elkander slaande, riep uit: „Wel, groote deugd! Piet Vice-Admiraal!
Wat eene eer voor een eenvoudig Koopvaardij-kapitein!
Vice-Admiraal!”</p>

<p>„Ik zal u in de volgende week antwoord geven, Heeren,”
antwoordde Piet Heyn, die met deze benoeming niet zooveel
op scheen te hebben, misschien wel, omdat de Heeren zich
als wat al te voornaam goedhartig voordeden.</p>

<p>„Het spijt mij u te moeten zeggen,” hernam de woordvoerder,
„dat wij u dit uitstel niet kunnen toestaan. Wat wij
van plan zijn te laten doen, moet zoo spoedig mogelijk
geschieden, en als u nu die waardigheid niet aanneemt, dan
dienen we naar een’ anderen Vice-Admiraal om te zien, en
deze is niet zoo gemakkelijk te vinden, want mannen, die
voor deze gewichtige taak geschikt zijn, liggen maar niet
voor het grijpen. Zeg dus kortaf, ja of neen!”</p>

<p>„Neen, Heeren, ik zeg neen!”</p>

<p>„Maar, Piet!” riep Annetje, die blijkbaar wel de vrouw
van een’ Vice-Admiraal wilde zijn. „Als gij weigert, slaat gij
uwe eigen glazen in! Bedenk het, man, bedenk het, Vice-Admiraal,
wat eene eer! Wat zegt gij, Vader?”</p>

<p>Claes De Reus, die tot dit oogenblik gezwegen had, stond
op en zeide: „Jongen, neem niet aan! Men meent immers,
dat ge lamlendig kerel genoeg zijt der Compagnie gunsten<span class="pagenum"><a name="Page_164" id="Page_164">[164]</a></span>
te vragen? Een Kapitein, als gij zijt, behoeft niet met den
honigpot te loopen.”</p>

<p>Nu evenwel rees de jonge Bewindhebber van zijne zitplaats
op en naar Piet Heyn gaande, sprak hij: „Ik zelf heb u in
de algemeene vergadering voorgesteld! Gelooft ge nu nog,
dat ik u een’ bedelaar acht? Kom, vergeet dat ongelukkige
woord, dat ik mij inderdaad uit eene aardigheid liet ontvallen.
Ik gevoel het, dat het u moest beleedigen, en dat lag niet
in mijn voornemen. Daarvoor acht ik u te hoog. Laat ik nu,
die u voorgesteld heb, de eerste zijn, die uit uw’ mond
verneem, dat gij der Compagnie met uwe diensten genoegen en
voordeel wilt doen. Niet gij bedelt, de <em class="gesperrt">Compagnie</em> bedelt!”</p>

<p>„Als de vork zóó in den steel zit, dan heb ik er vrede
meê,” zeide De Reus en stak doodbedaard zijn pijpje aan.</p>

<p>„Ik zou het aannemen, Piet! Wat zal uwe Moeder in haar’
schik zijn, als ze dat hoort,” fluisterde Annetje hem in.</p>

<p>„Wat zal uwe Moeder in haar’ schik zijn,” dat woord
maakte indruk op den forschen zeeman, die zoo gevoelig was,
zelfs voor de kleinste beleediging.</p>

<p>„Nu dan, Heeren,” antwoordde hij na eene poos nadenkens,
„ter wille van Moeder en Vrouw neem ik de benoeming aan.
Wanneer en waar aan boord?”</p>

<p>„Ja, de vloot is nog niet geheel klaar. We zouden evenwel
gaarne willen, dat de laatste schepen nog in Januari uitliepen.
Admiraal Willekens zal met de eerste schepen vooruitgaan
en al de andere bij Sint-Vincent, een der Kaap-Verdische
eilanden, afwachten. Wij noodigen u daarom uit, eens naar
Middelburg en naar Enkhuizen te gaan om den bouw der
schepen te bespoedigen en in gereedheid te helpen brengen.”</p>

<p>„Het zal geschieden, Heeren!”</p>

<p>„Dank u! En nu we hier onze boodschap verricht hebben,
zult ge het ons wel niet euvel duiden, dat we u verlaten.
Tijdens ons verblijf te Amsterdam is al ons werk blijven
liggen. We hebben het zeer druk. Mag ik u verzoeken, dat
ge zelf ook uw besluit aan de Kamer van Amsterdam bekendmaakt?”</p>

<p><span class="pagenum"><a name="Page_165" id="Page_165">[165]</a></span></p>

<p>„Zeker, zeker, Heeren!”</p>

<p>„Nu, dan wenschen we u allen een’ goeden avond! Wel
te rusten, samen!”</p>

<p>De heeren gingen heen en lieten Piet Heyn met zijne
familie achter om in alle stilte zich te verheugen over den
loop der gebeurtenissen, die van hem, eenvoudig visscherszoon,
een’ Vice-Admiraal maakten.</p>

<p>Reeds een paar dagen later kwam Moeder Heyn uit Delftshaven
naar Rotterdam om te vernemen, of het waar was,
wat ze had hooren vertellen. Ze vond haar’ Pieter niet meer
thuis, maar reeds op reis naar Enkhuizen. Het woord van
hare schoondochter was haar evenwel voldoende. Vol vreugde
strompelde de oude naar Delftshaven terug, en....</p>

<p>„Kijk vrouw Heyn haar huisje eens laten opknappen,”
zeiden de buren den anderen morgen.</p>

<p>En dat ze dit riepen was niet zonder grond; want timmerman
en metselaar begonnen het eenigszins vervallen gebouwtje
op te knappen, en toen dit geschied was, kwam de verver,
en tooverde met rood en groen zóó mooi, dat het huisje wel
nieuw scheen.</p>

<p>„Wel, buurtje, eene erfenis gehad?” vroeg vrouw Blokmaker,
die van Pieters benoeming nog niets gehoord had.</p>

<p>„Neen, Trui, neen, geen erfenis. Maar mijn Pieter, o,
God, wat eene vreugde voor eene oude Moeder zulk een’ zoon
te hebben!”</p>

<p>„Wat is er dan met Pieter gebeurd?”</p>

<p>„Wat er mee gebeurd is? Met Pieter vraagt ge? Mensch,
mensch, ze hebben hem tot Vice-Admiraal van de West-Indische
Compagnie benoemd!”</p>

<p>„Wat!? Pieter Vice-Admiraal!? Pieter daartoe benoemd!?”</p>

<p>„Ja, mijn goede mensch, tot Vice-Admiraal! En nu begrijpt
gij, moet ik óók wat doen. Als eene Moeder zulk een voornaam
personage tot zoon heeft, kan ze toch niet in een
armoedig huisje wonen. En daarom zei ik tot mijn’ man, die
nog niet zóó suft of hij begrijpt mij wel: „Vader, onze Piet
is tot Vice-Admiraal benoemd.”</p>

<p><span class="pagenum"><a name="Page_166" id="Page_166">[166]</a></span></p>

<p>„Is dat wat?” vroeg hij.</p>

<p>Hoe kon hij dat vragen, zulk een oude Watergeus! Maar
zooals ik zei: hij suft toch wat, en toen heb ik zelve de
handen aan het werk geslagen. Gij weet zoo goed als ik,
want geheel Delftshaven weet het, dat wij door Pieters goedheid
in ons eigen huisje leven, en hij heeft ons nu al jaren
lang iedere week zóó ruim van geld voorzien, dat we iedere
week nog wat konden overhouden. En nu dacht ik, dat geld
kan niet beter gebruikt worden.”</p>

<p>Zoo ratelde de oude maar voort, en wie haar over de
onderdeur had zien staan, zou zeker niet geweten hebben,
wie er prettiger uitzag, de geverfde en opgeknapte gevel,
of het blijde gelaat der gelukkige Moeder.</p>

<p>Eenige dagen later trad Piet Heyn in de kleeding van
Vice-Admiraal binnen.</p>

<p>„Dag, jongen! Dag, Piet!” riep ze en viel hem aan de
breede borst.</p>

<p>„Dag, beste Moeder!” antwoordde Piet. „Wat hebt ge ons
huisje netjes gemaakt!”</p>

<p>„Ja? En vindt gij het nu niet mooi, zeg?”</p>

<p>„Zeker, zeker, Moeder! Het is mooi, maar mijn gelukkig
Moedertje vind ik duizendmaal mooier,” klonk het op zachten
en vriendelijken toon.</p>

<p>Terwijl Moeder en zoon zoo met elkander gelukkig waren,
zat de oude Piet bij den brandenden haard met de tang
in het vuur te poken, en zoo op het oog zou men gezegd
hebben, dat hij niets begreep van al wat er gebeurd
was. Wie hem echter nauwlettend gadegeslagen had, zou
gezien hebben, dat er leven kwam in die doffe oogen, en
dat de herinnering, als het ware, uit een’ diepen slaap ontwaakte.</p>

<p>Eensklaps keek hij Piet aan en zei toen: „Ver gebracht,
jongen! Ver gebracht! Het is mooi! Mooi! Mooi!”</p>

<p>En de tang opnemende, liet hij ze op de ijzeren haardplaat
in de maat op en neer dansen, en met schorre stem begon
hij het oude Geuzenliedeken te zingen:</p>

<p><span class="pagenum"><a name="Page_167" id="Page_167">[167]</a></span></p>

<div class="poem"><div class="stanza">
<span class="i0">„Wilt nu tsaem vreught bedrijven,<br /></span>
<span class="i2">Ghy Steden in Hollant,<br /></span>
<span class="i0">In Zeelandt mans en wijven<br /></span>
<span class="i2">Bedryft vreught aen elcken kant.”<br /></span>
</div></div>

<p>Opeens wierp hij de tang op de haardplaat, strompelde op
Piet toe, greep zijne beide handen en zei: „Vice-Admiraal,
dat snap ik nog, mijn jongen! Ver gebracht! ’k Wensch-je er
zegen mee, Piet! Een goed baantje! Hi-hi-hi! Een goed baantje!”</p>

<p>Hij liet Piets handen los, ging op zijn plaatsje bij het vuur
zitten en de tang weer grijpend liet hij deze, onder het
zingen van:</p>

<div class="poem"><div class="stanza">
<span class="i0">„Slaet opten trommele, van dirredomdeyne!<br /></span>
<span class="i0">Slaet opten trommele, van dirredomdoes!”<br /></span>
</div></div>

<p>op de ijzeren vuurplaat in de maat dansen.</p>

<p>De arme, kindsche man! Wát scheen hij van het gebeurde
te begrijpen, doch het was toch maar weinig, en op het laatst
hoorden Moeder en zoon van hem niets anders dan het stampen
met de tang en zijn tot in het oneindige met eene schorre
stem herhaald: „Slaet opten trommele! Slaet opten trommele!”</p>



<hr class="chap" />
<h2><a name="VIJFTIENDE_HOOFDSTUK" id="VIJFTIENDE_HOOFDSTUK">VIJFTIENDE HOOFDSTUK.</a><br />

<small>Trompetter en Trompet.</small></h2>


<p>Den zesentwintigsten Maart van het jaar 1624 lag op de
hoogte van het eiland Sint-Vincent eene prachtige vloot van
bijna dertig schepen. Het was de vloot, die door de West-Indische
Compagnie uitgezonden was om, als het maar eenigszins
mogelijk was, San-Salvador in te nemen. Van den grooten
top der „Zeelandia”, een schip bewapend met zesendertig
kanonnen, en bemand met honderddertien matrozen en honderd
soldaten, woei de Admiraals-vlag. Hier was dus Jacob Willekens
aan boord. Van den voortop der „Gelderland”, voorzien
van acht en twintig stukken geschut en bemand met honderdzevenentachtig<span class="pagenum"><a name="Page_168" id="Page_168">[168]</a></span>
matrozen, woei de Vice-Admiraals-vlag. Hier
voerde dus onze Piet Heyn het bevel en aan boord van zijn
schip vinden we ook nog drie bekenden, die Piet Heyn in
dienst van de West-Indische Compagnie gevolgd zijn. Door
voorspraak van Pieter werd zijn oude vriend Blokmaker, als
Kapitein van de „Gelderland” aangesteld, en Marten was er
schipper op. Dat hij geen Kapitein geworden was, lag niet
aan de Heeren Bewindhebbers, die hem wel, als zoodanig,
hadden willen aanstellen, maar aan Marten zelf. Met zijne
lees- en schrijfkunst was het niet zoo best gesteld en onze
wakkere zeeman hield het ervoor, dat de betrekking van
Kapitein te gewichtig was om door een ongeletterd persoon
vervuld te worden, hoewel er in dien tijd menig Kapitein
ter zee, en denkelijk ook wel bij het leger, gevonden werd,
die in het geheel niet lezen of schrijven kon. Marten was
echter met zijne betrekking van schipper zeer tevreden, want
deze gaf een vrij groot inkomen, en daar hij voor geen
kinderen en alleen maar voor zijne vrouw en zichzelf te
zorgen had, meende hij, dat het zoo al wel was. Een derde
bekende was Steven, die nu eens dienst genomen had, als
trompetter. Deze betrekking was zeer gering, doch Steven
was wel wat onverschillig en had zelfs na de reis met de
„Muskaatboom” het land een poosje als soldaat gediend. Nog
veel meer dan Piet Heyn was Steven een Jantje Nergensrust,
want toen het hem in het leger niet beviel, liet hij het soldaatje-spelen
bij één veldtocht blijven, en werd hij te Rotterdam
kaaigast, die het kostje desnoods als wegwijzer wilde ophalen.
Niet zoodra vernam hij, dat zijn oude vriend Piet Heyn bij
de West-Indische Compagnie tot Vice-Admiraal benoemd was
geworden, of hij besloot de Rotterdamsche kaden vaarwel te
zeggen, en zich alweer bij het zeevolk te laten aanmonsteren.
Als trompetter had hij in het leger gediend, en als trompetter
wilde hij met de vloot mede. Juist toen hij zich naar de
Heeren Bewindhebbers van de Rotterdamsche West-Indische
Kamer wilde begeven, kwam hij Blokmaker tegen, en niet
zoodra wist deze, wat Steven’s voornemen was, of hij zorgde<span class="pagenum"><a name="Page_169" id="Page_169">[169]</a></span>
er voor, dat Steven trompetter zou worden op Piet Heyn’s
Vice-Admiraalsschip. Zoo kwamen de vier oude kennissen op
één schip.</p>

<p>„Waar is toch de wacht op, Kapitein?” vroeg op zekeren
dag Marten, nadat ze bij Sint-Vincent wel al veertien dagen
stil gelegen hadden, aan Blokmaker. „Dat hangen begint me
te vervelen, zei de dief, en hij sneed zijn’ strop af.”</p>

<p>„Nu, nu, geduld hebben, man! Weet-je wel, dat Admiraal
Willekens hier al ligt van den achtentwintigsten Januari?
En van hangen is toch zooveel sprake niet. Me dunkt, dat
de luî genoeg in den wapenhandel gedrild worden.”</p>

<p>„Daar weet ik van mee te praten,” viel Steven in, die
naderbij gekomen was, „mijne trompet is al schor van al
het blazen.”</p>

<p>„Jij, met je schorre trompet! Ik zou wel eens willen weten
of een trompetter eigenlijk zijn gort wel waard is. Een akelig
baantje voor een’ flinken borst. Maar voor iemand, die wat
bang uitgevallen is....”</p>

<p>„Bang, schipper Marten, Bang? Bijlo, als het er op aankomt,
zal ik toonen, dat je met spek geschoten hebt, schipper!
Onthoud dat! Maar weet-je niet waarop eigenlijk de wacht is?
Ik weet het.”</p>

<p>„Profeteert de koperen lawaai-schopper mogelijk?”</p>

<p>„Misschien wel, schipper! We wachten op het schip „Hollandia”
waar Kolonel van Dorth, de Bevelhebber van de
landingstroepen, aan boord is.”</p>

<p>„Dan kan men wachten tot het zog het schip vooruit loopt.
Als de „Hollandia” niet naar de haaien is, dan ben ik wel
een harpuislepel. Dat schip had al lang hier moeten zijn,
want het is nog afgevaren vóór het onze.”</p>

<p>„Ik begin ook te gelooven dat de „Hollandia” naar den
kabeljauwskelder is,” sprak Blokmaker, „doch ik denk, dat
we hier nu niet zoo heel lang meer zullen liggen, want de
Vice-Admiraal heeft me gelast, straks een paar booten uit te
zetten en op het eiland visch, bokkingen, oranje-appelen en
citroenen te gaan halen.”</p>

<p><span class="pagenum"><a name="Page_170" id="Page_170">[170]</a></span></p>

<p>„En waar gaat het dan op af?” vroeg Steven.</p>

<p>„Vraag het aan den bezaans-gaffel, die weet het misschien,”
antwoordde Blokmaker.</p>

<p>Pas was dit door Blokmaker gezegd, of het bevel van den
Admiraal werd door Piet Heyn aan boord van het dichtst
bij liggend schip „Neptunus” gebracht, om de ankers te lichten
en onderzeil te gaan, daar men op Kolonel van Dorth niet
langer kon wachten. Het Admiraalsschip moest maar gevolgd
worden.</p>

<p>Half ontevreden, dat men nu nog niet wist waarheen de
tocht was, ging men onderzeil en stevende Zuid-zuid-west.
Toen men op zes graden Zuiderbreedte gekomen was, seinde
de Admiraal alle Bevelhebbers bij zich aan boord en toen
dezen er waren, opende hij zijn’ lastbrief.</p>

<p>Een paar uren later wist ieder, die op de vloot was, dat
de lastbrieven van den Admiraal het bevel inhielden, om
San-Salvador in Brazilië te gaan veroveren. Dit land behoorde
vroeger aan Portugal, doch was, na de inlijving van dit land
bij Spanje, natuurlijk eene Spaansche bezitting geworden,
hoewel bijna nog alles particulier eigendom van Portugeezen
was, zoodat land, stad, forten en baai ook bijna uitsluitend
geheel door Portugeezen verdedigd werden. Ook wist men,
dat de Admiraal, in plaats van Kolonel van Dorth, die denkelijk
met zijn schip vergaan was, tot Bevelhebber der landingstroepen
aangesteld had: Majoor Allert Schouten, een oud gediende
uit het leger van Zijne Excellentie Prins Maurits. Aan
moed en dapperheid ontbrak het hem niet, doch hij was
honderdmaal beter om een gegeven bevel uit te voeren dan
er een te geven, dat zou later blijken. Of de Admiraal dat
niet wist, is niet bekend, doch als hij wist, kon hij toch
moeielijk een ander benoemen, want van al de Officieren van
de landingstroepen, was hij de hoogst geplaatste, en op zijn
gedrag viel niet het minste aan te merken, terwijl iedere
soldaat van hem wist te vertellen, dat hij vechten kon, als
een leeuw.</p>

<p>Vol vroolijken moed werd de tocht nu voortgezet. Schepen<span class="pagenum"><a name="Page_171" id="Page_171">[171]</a></span>
aanvallen en na plundering in brand steken, muren beschieten
en bestormen, roem, eer en buit behalen, wat kon iemand,
die ten oorlog voer, meer verlangen? Men was, dat wist
ieder, voor zoo iets aangemonsterd!</p>

<p>Den achtsten Mei kreeg men de Allerheiligen-baai in het
gezicht en werden andermaal de Bevelhebbers geroepen om
op de „Zeelandia” het plan van aanval te bespreken, opdat
alles met orde en regel geschieden zou, wat zeer noodig
was, daar een deel van het gevecht op het land en een ander
deel op het water zou gehouden worden, en de een op den
ander zou kunnen rekenen. Er werd besloten den vijand eerst
van de zeezijde aan te vallen, en dan, te midden van het
gevecht, het landingsleger te ontschepen.</p>

<p>San-Salvador was voor eene verdediging zeer gunstig gelegen,
doch het fort San-Antonio, dat de haven of den ingang
der baai moest beschermen, lag veel te hoog om schepen,
die reeds in de baai waren, te beschieten. Hoewel er van
het fort vreeselijk gevuurd werd, leden de onzen geen schade,
want de kogels vlogen boven de toppen der masten heen.</p>

<p>De Portugeezen van de stad konden evenwel meer kwaad
doen, en de oorlogsvloot, die in de baai lag, liet de Hollanders
ook maar niet ongestoord naderen. De ontvangst
toonde, dat de Portugeezen, al waren ze ook aan Spanje
onderworpen, hun’ ouden heldenmoed nog niet verloren hadden.
Uit deze kleine mededeeling blijkt voldoende, dat de
Portugeezen geheel handelden als de Oost- en West-Indische
Compagnie bij ons deden. Evenmin als onze oorlogsschepen
in dienst van de Republiek waren, behoorde de oorlogsvloot
der vijanden tot het Spaansche Rijk. Zij was geheel en al
eene oorlogsvloot van verbonden Portugeesche kooplieden.</p>

<p>Die krachtige verdediging verbaasde niet een der onzen. Ze
hadden volstrekt niet verwacht, dat ze zonder slag of stoot
zulk eene belangrijke en sterke havenstad zouden innemen
en ze hadden op een’ kloeken tegenstand gerekend. Dat de
kogels van San-Antonio geen doel troffen, was een meevallertje,
maar uit de stad van het strand, en vooral van het<span class="pagenum"><a name="Page_172" id="Page_172">[172]</a></span>
fort San-Marcello do Mar, dat midden in de baai op eene
rots van arduinsteen opgebouwd was, scheen men goed te
willen maken, wat San-Antonio te kort kwam.</p>

<p>„Dat gaat er dan zeker eens op zijn ouderwetsch op los,
Admiraal,” sprak Marten tot Piet Heyn, in wien de zeerob
nog maar altijd niet een’ man kon zien, die in rang zoo ver
boven hem stond.</p>

<p>„Ja, Marten, maar het gaat mij te langzaam! Blokmaker,
ziet ge ginds die vijftien vijandelijke schepen liggen?”</p>

<p>„Jawel, Admiraal!”</p>

<p>„Best, die zullen we met behulp van „de Neptunus,” „de
Groningen” en „de Nassau” voor onze rekening nemen!”</p>

<p>„Maar het fort, dat er achter ligt, zie ik ook, Admiraal,”
zeide Marten eenigszins schroomvallig.</p>

<p>„Het fort zie ik niet van al de schepen, Marten! Dat zullen
we zien, als we de schepen op de vlucht gejaagd, of vernield
hebben,” antwoordde Piet Heyn.</p>

<p>„Gansbloed, wat een kerel,” riep Marten, thans werkelijk
den afstand tusschen schipper en Vice-Admiraal geheel vergetende.
„Gij zijt er een uit de duizend, Piet! Mijn zuidwester
zal in eene zeilkooi veranderen, als we dat varkentje
niet gewasschen krijgen. Een zwabberpaai ben ik, als ik
bakzeil inhaal.”</p>

<p>„Komaan, Steven, een Wilhelmusje, oude jongen,” zeide
Blokmaker. „De Portugees moet hooren met welk slag van
volk hij te doen heeft.”</p>

<div class="figcenter">
<img src="images/illustration_17.jpg" width="550" alt="De onzen waren ook kerels. (Bladz. 172)." />
<div class="caption">De onzen waren ook kerels. (Bladz. 172).</div>
</div>

<p>Vroolijk klonken de tonen van Steven’s trompet langs het
water, doch weldra werden ze geheel en al verdoofd door
het gedonder der kanonnen. Tot zeven uren hield men het
gevecht vol, toen Piet Heyn, nadat „de Groningen” buiten
staat geraakt was, den strijd voort te zetten, eensklaps drie
sloepen, elk met twintig matrozen bemand, op den vijand
afzond. Het is bijna ongeloofelijk, dat de Portugeezen zich
hierdoor zoo bevreesd lieten maken, dat ze haast niet wisten,
wat te doen. Maar de onzen waren ook kerels. Ze klommen
aan boord van het grootste schip, doch vonden dit reeds<span class="pagenum"><a name="Page_173" id="Page_173">[173]</a></span>
verlaten en in brand gestoken. Drie andere schepen vatt’en
mede vuur en thans werd de vlucht algemeen. Piet Heyn
meende, dat men, van den schrik onder de vijanden gebruik
makende, ook meteen het lastige arduinsteenen fort wel
bemachtigen kon. Hij liet aan den Admiraal verlof vragen
om dit te mogen doen, en deze was met dit voorstel zeer
ingenomen. De wakkere Vice-Admiraal talmde niet lang. Hij
liet veertien booten uitzetten. In elke boot namen twintig
mannen plaats, terwijl hijzelf wel zorgde, er één van te zijn.
Met den trompetter Steven bevond hij zich in de voorste
boot. De onderneming was gewaagd genoeg, en zelfs Marten,
die in de tweede boot was, noemde het een „gevaarlijk karweitje”,
want men was te weten gekomen, dat de bezetting
uit zeshonderd man bestond.</p>

<p>Maar de brutale regeert de halve wereld, en hoe men ook
van het fort schoot, weldra lag Piet Heyn met zijne boot<span class="pagenum"><a name="Page_174" id="Page_174">[174]</a></span>
tegen den muur, en Marten volgde met de andere bijna op
hetzelfde oogenblik.</p>

<p>„Houd-je goed, schipper,” riep Steven, die in de eene hand
een zwaard hield, en de andere gebruikte om de trompet
vast te houden. „Houd-je goed, man! Volg mijn voorbeeld
maar, dan kan-je jezelven overtuigen of iemand, die eene
schorre trompet blaast, ook bang uitgevallen is.”</p>

<p>„Akelige toetermajoor, belast den hond en blaf zelf,” antwoordde
Marten geraakt. Toch stond hij op, maar niet, omdat
Steven hem dit beval, doch om zelf naar boven te klauteren.
Hij sloeg zijn’ bootshaak in den muur en....</p>

<p>„Ben-je nou heelemaal van Lotje getikt, kerel?” schreeuwde
eensklaps Marten tot Steven, die tegen hem opklom om zoo
op de borstwering te komen. Steven stoorde er zich evenwel
niet aan, maar was al boven, en eer Marten zich wat verplaatsen
kon, stond Piet Heyn al op zijne schouders en sprong
ook op het bolwerk.</p>

<p>Steven was de eerste van allen, die in de sterkte was,
en, alsof zijne trompet moest scheuren, zoo blies hij het
krachtige en geliefde „Wilhelmus”.</p>

<p>„Ha, Steven, ben-je daar, jongen?” riep Piet Heyn, die
de tweede was. „Dat is een goed begin! Valt aan! Valt aan!
Slaat dood! Geen genade! Hoezee!”</p>

<p>De Portugeezen stonden verbluft en gingen op de vlucht.
Weldra waren al de booten aangekomen en het fort was genomen.
De laatste, die op de borstwering stapte, was Marten.
Hij ging regelrecht naar Steven toe, die nog maar uit al
zijne macht stond te blazen, en hem bij de schouders schuddende,
schreeuwde hij: „Zeg ereis, droge gruttenteller, jij
moet me nog eens voor ladder gebruiken, als je het hart
hebt. Dan zal ik je met je magere spillebeenen en je bolle
wangen, als een gerezen papbeschuit, zoo mooi koppetje
onder doen duikelen, als je ooit gezien hebt, waterhoen, die
je bent! Wat heb-je mijn tuig onklaar te maken, als....”</p>

<p>Daar vloog hem de wollen muts van het hoofd en kreeg
hij een’ musketkogel door de pijp van zijne wijde broek.</p>
<p><span class="pagenum"><a name="Page_175" id="Page_175">[175]</a></span></p>
<p>„Dat heb-je voor je razen, oude scholker,” zei Steven
lachende, daar hij onder het schudden van Marten onmogelijk
had kunnen blazen.</p>

<p>De kogels, die Marten bijna het hachje hadden doen inschieten,
kwamen van den vijand, die het veroverde fort eenige
kogels toezond, doch het dan stil liet liggen, om later alweer
te gaan vuren.</p>

<div class="figcenter">
<img src="images/illustration_18.jpg" width="550" alt="Piet Heyn wuifde zich met den zakdoek koelte te." />
</div>

<p>Er kwam een oogenblik van rust, wat ieder welkom was,
want men had zich in het zweet gevochten. Piet Heyn
wuifde zich met den zakdoek koelte toe, en riep: „Mannen,
op het fort gedurende den nacht overblijven, zullen wij niet,
want de schepen zijn te zwak bemand en zouden gevaar
loopen, zoo niet genomen, dan toch in brand gestoken te
worden. Beter het fort verlaten en dat mogelijk weer prijs
gegeven dan de schepen kwijt. Maar, eer wij de stukken vernagelen
en alles vernielen, een paar kanonskogels tot afscheid
aan het volk daar aan het strand. Het kan ons nog te veel
kwaad brouwen. Hebben wij die luî daar op den loop gejaagd
en hier alles onbruikbaar gemaakt, dan keeren wij naar boord
terug. Komtaan, over een half uur moet San-Marcello do
Mar niemendal meer zijn, en ieder onzer het scheepsdek onder
de voeten hebben. Na gedaan werk is het goed rusten.”</p>

<p>Aan dit bevel werd ten spoedigste voldaan, want die Portugeezen
daar op het strand, konden met hun schieten het
den Hollanders al te lastig maken, en af en toe zag men
een der onzen door een’ welgemikten musket-kogel doodelijk
gewond of getroffen neervallen.</p>

<p>„Vuur!” commandeerde Piet Heyn toen zijne mannen een
paar kanonnen naar het strand gericht hadden.</p>

<p>De Portugeezen hielden eenigen tijd wakker stand, doch
namen eindelijk, toen het aantal hunner dooden te groot
werd, de vlucht.</p>

<p>Nu werden de vijandelijke kanonnen vernageld en de dapperen
keerden naar hunne schepen terug.</p>

<p>Toen ze weer op de „Gelderland” waren, klopte Piet Heyn
zijn’ schipper op den schouder en zeide: „Zie-je wel, Marten,<span class="pagenum"><a name="Page_176" id="Page_176">[176]</a></span>
eerst konden we het fort zelfs van buiten niet zien, en nu
hebben we het van binnen bekeken. Hoe bevalt je dat?”</p>

<p>„Best, Admiraal, best! Maar als we weer eens zulk een
kattebelletje te verrekenen hebben, mag ik lijden, dat u en
het volk een’ bril opzet om een fatsoenlijk schipper niet aan
te zien voor eene ladder, weet u! Alles behalve pleizierig
zulk eene vracht op den nek!”</p>

<p>„Nu, nu, je bent er toch ook nog aan den slag geweest,
dat heb ik best gezien. En kwam-je, tegen je wil, ook wat
laat om van leer te trekken, troost-je dan met de gedachte,
dat je een’ volgenden keer de eerste zult wezen,” zeide Piet
Heyn, ondeugend lachende, waarna hij zijne kajuit binnenging
en den schipper alleen liet brommen.</p>

<p>„Zeg, Marten,” riep eensklaps Blokmaker, „zeg, waar is
Steven toch? Ik zie hem nergens!”</p>

<p>„Steven? Wel, aan boord, waar anders?”</p>

<p>„Neen, niet aan boord. We missen hem.”</p>

<p>„Wat? Is hij er niet? Weet gij het zeker?”</p>

<p>„Zoo zeker, als ik weet, dat tweemaal twee vier is.”</p>

<p>„Dan is hij nog op het fort. Ik ga hem halen. Wie gaat
er mede?” riep Marten.</p>

<p>Aanstonds verklaarden zich tien wakkere gasten daartoe
bereid. Zonder tegenstand te ontmoeten beklom men, toen
de duisternis reeds ingevallen was, de gehavende muren, en
begon men onder de gesneuvelde Portugeezen naar Steven
te zoeken.</p>

<p>„Wacht,” zei Marten, „hier heb ik gestaan toen ik, even
vóór we het fort verlieten, met hem praatte. Komt eens hier
met eene lantaarn!”</p>

<p>Men kwam en zocht, doch tevergeefs.</p>

<p>Eindelijk ontdekte men een veertig schreden verder eenige
beweging. Men ging er heen en....</p>

<p>„Ben-je daar, Marten?” vroeg iemand met zwakke stem.</p>

<p>Marten herkende de stem van Steven en zeide: „Maar,
Steven, hoe lig-je daar zoo? Kom, sta op! Hier is je hangmat
toch niet, kameraad!”</p>

<p><span class="pagenum"><a name="Page_177" id="Page_177">[177]</a></span></p>

<p>„Laat me maar liggen, Marten! Ik zal het zoolang&mdash;niet
meer&mdash;maken.”</p>

<p>„Wat blief-je?”</p>

<p>„Ik&mdash;was de eerste&mdash;op&mdash;het fort;&mdash;ik wilde&mdash;de
laatste&mdash;zijn.&mdash;Jelui&mdash;waart al&mdash;in de&mdash;b-boot,&mdash;er
stonden nog&mdash;een&mdash;veertig van de „Groningen”&mdash;toen&mdash;een
k&mdash;kogel;&mdash;ik weet&mdash;niet&mdash;wat er&mdash;met&mdash;me
gebeurd is.&mdash;De&mdash;borst&mdash;doet me&mdash;pijn.&mdash;Zal-je
moeder&mdash;goe&mdash;den dag&mdash;zeg&mdash;zeggen en&mdash;en&mdash;Piet
Hey&mdash;Heyn,&mdash;den&mdash;den&mdash;Admi&mdash;Admiraal!&mdash;W&mdash;wel&mdash;te&mdash;r&mdash;rus....”</p>

<p>„O, God! Steven, wat doe-je? Ben-je dood? Steven, zeg,
jongen! Zeg, dat het niet waar is! Steven, hei, hei, word
wakker! Een „Wilhelmusje”, toe dan, kerel,” riep Marten
bijna krankzinnig van schrik en smart.</p>

<p>Men naderde van de stad.</p>

<p>„Mee, schipper, mee! De vijand schijnt te komen. Haast u,
gauw wat,” riepen de matrozen.</p>

<p>„Niet zonder hem. Hij zal op de „Gelderland” wel tot zijn
verhaal komen,” antwoordde Marten en nam den trompetter
op. De anderen hielpen hem, en juist bijtijds was men in de
boot en in het duister van den nacht verdwenen, toen de
Portugeezen aankwamen. Eenige musketschoten werden door
hen op goed geluk gelost, doch kwetsten niemand.</p>

<p>Ook Piet Heyn had vernomen, dat Steven niet teruggekeerd
was en stond nu, nieuwsgierig naar den afloop der zaak, over
de verschansing in zee te kijken.</p>

<p>„Wel, mannen, hebt gij het verdwaalde schaap gevonden?”
riep hij den terugkeerenden toe, toen hij hen gewaar werd.</p>

<p>„Jawel, Admiraal, gevonden wel, maar dood,” antwoordde
een der matrozen.</p>

<p>„Neen, hij kan niet dood zijn,” liet Marten zich hooren.
„Hij heeft zich overblazen; hij zal wel bijkomen. Hier, helpt
hem voorzichtig naar boven! Maar voorzichtig, hoor-je! Zijne
borst doet hem pijn, heeft hij me gezegd.”</p>

<p>Steven werd op het dek neergelegd en de scheepsbarbier<span class="pagenum"><a name="Page_178" id="Page_178">[178]</a></span>
verklaarde, nadat hij hem den pols gevoeld en overal betast
had: „Dood!”</p>

<p>Op dat woord barstte Marten in een hevig geween los.
Hij viel op Steven’s lijk en zijne eigenaardige zeemans-uitdrukkingen
niet kunnende veranderen, riep bij op bijna gillenden
toon: „Steven, Steven, jongen, vergeef me, dat ik je
uitgescholden heb. Wakkere maat, moest jij alleen nu door
zoo’n blauwe boon het licht uitgeblazen worden? En dat nog
al zonder van mij gehoord te hebben, dat je woord gehouden
en getoond hebt, zooals je bij Sint-Vincent zei, dat je, als
het er opaan kwam, zoudt laten zien, dat je de gort waard
was? Arme maat! Arme maat!”</p>

<p>De matrozen namen Marten, die, na de hevige opwinding,
stom van smart geworden was, van het lijk af.</p>

<p>„Blokmaker,” zeide Piet Heyn, „waar is Steven’s trompet
gebleven?”</p>

<p>„Ze ligt naast hem, Admiraal!”</p>

<p>„Bind ze hem op de borst eer de zeilmaker zijn werk
doet,” sprak Piet Heyn. „De arme jongen en zijne trompet
waren onafscheidelijk één. Ze moeten één blijven, ook daar
in de diepte.”</p>

<p>Getroffen door zulk een fijn gevoel bond Blokmaker de
trompet op dat plekje van de borst, waar Steven pijn gevoeld
had. Toen kwam de zeilmaker met een lap schoon
zeildoek, wikkelde Steven’s lijk er in, en de timmerman bond
dat aan eene plank, die aan het voeteinde met kogels bezwaard
was, vast.</p>

<p>Toen dat alles gedaan was, trad Piet Heyn nader. Eerbiedig
deed hij het gebed.</p>

<p>Na het „Amen!” klonk het bootsmansfluitje en een paar
matrozen schoven de plank met haar’ treurigen last half
over boord.</p>

<p>„Een-twee-drie! In Godsnaam!” zeide Piet Heyn.</p>

<p>Weer klonk het bootsmans-fluitje en de plank met haar’
last verdween in de diepte.</p>

<p>Uit een afgelegen hoekje keek Marten toe, en met dikke<span class="pagenum"><a name="Page_179" id="Page_179">[179]</a></span>
tranen op de wangen snikte hij: „Goed gevoeld van Piet,
goed gevoeld! Geen ander mocht op die trompet meer blazen.
Ze waren één die twee: Trompetter en Trompet!”</p>



<hr class="chap" />
<h2><a name="ZESTIENDE_HOOFDSTUK" id="ZESTIENDE_HOOFDSTUK">ZESTIENDE HOOFDSTUK.</a><br />

<small>Een schipper heeft ook oogen.</small></h2>


<p>De beweging der landingstroepen dreigde aanvankelijk niet
gunstig te zullen slagen, want toen de Admiraal het sein
gegeven had, dat de troepen aan wal zouden gaan om het
fort San-Antonio in te nemen, toonden de soldaten daartoe
niet veel lust te hebben. Het fort scheen sterk en op zulk
een fort was geen buit, maar wel een pak slaag te bekomen,
en het eerste wilden ze graag in ontvangst nemen, maar
voor het tweede waren ze niet thuis. Toch wist Majoor
Schouten de landing te volbrengen, en&mdash;pas waren de
soldaten aan den wal, of de bezetting van het fort sloeg op
de vlucht naar de stad, achtervolgd door de onzen, die nu
niet bang meer waren.</p>

<p>Inmiddels werd de Majoor ook door de invallende duisternis
gedwongen de vervolging te staken. Hij liet derhalve
zijne manschappen blijven, waar ze waren en zeide hun,
dat ze met het krieken van den dag verder zouden gaan, en
trachten de stad zelve te veroveren.</p>

<p>Doch wat gebeurde?</p>

<p>De inwoners van San-Salvador zich van twee zijden bedreigd
ziende, maakten van den donkeren nacht gebruik om de stad
te verlaten en in de bosschen, die daar in den omtrek
gevonden werden, zich te verschuilen. De Roomsche Geestelijkheid,
die al te veel gehoord had van de dolzinnige Watergeuzen,
die het leven van geen enkelen Roomschen Geestelijke,
als ze hem in handen kregen, spaarden en de vreeselijkste
martelingen voor hem bedachten, hield de Nederlanders, die<span class="pagenum"><a name="Page_180" id="Page_180">[180]</a></span>
hier kwamen voor geen ander volk dan Watergeuzen, en
hoewel men in dien tijd niet meer zoo wreed te werk ging,
kon de Geestelijkheid van deze ruwe mannen toch geen
vriendelijke behandeling verwachten. Daarom, vreezende dat
deze mannen de stad veroveren zouden, gaf zij het sein tot
deze vlucht, en weldra was San-Salvador bijna geheel verlaten.
Alleen de Bevelhebber, een man met onverschrokken
moed, en Dom Diego Furtado de Mendoça geheeten, trachtte
die schandelijke vlucht te beletten, en toen dit hem niet
gelukte, besloot hij met zijn gezin en eenige getrouwen te
blijven. Hij verkoos eene eervolle gevangenschap boven eene
lafhartige vlucht.</p>

<p>Zoodra de dag aangebroken was, begaven de landingstroepen
zich verder opweg. Die weg zou zeker niet gemakkelijk
te vinden zijn geweest, zoo er niet twee mannen
geweest waren, die hier al meer hadden vertoefd, en de
boschrijke omstreken der stad dus eenigszins kenden. Deze
twee mannen waren Dirk Pietersz. Colver en Dirk De Ruyter.</p>

<p>San-Salvador, het tegenwoordige Bahia, bestond toen alleen
uit de Bovenstad en lag in eene verrukkelijk schoone landstreek,
bijna tusschen het geboomte verscholen, zoodat men
haar wel uit de baai, doch niet van het strand zien kon.
De tegenwoordige Benedenstad, het volkrijkste en drukste
gedeelte van Bahia, bestond toen alleen uit eenige gebouwen
en gebouwtjes, die bij eene aanlegplaats noodig zijn, doch
bij de komst van onze vloot waren ze verlaten. Zoo kwam
het, dat het landings-legertje gidsen noodig had om bij de
eigenlijke stad te komen. Majoor Schouten liet zijn oog naar
alle richtingen gaan om niet onverhoeds aangegrepen te worden,
wat stellig in het nadeel der onzen zou afgeloopen zijn,
want het volk gedroeg zich zeer wanordelijk en de Bevelhebber
scheen de kunst niet te verstaan, zijn gezag te laten
gehoorzamen. Niemand evenwel belette hun het voorttrekken,
en eindelijk kwamen ze voor de poorten der stad, welke ze
geopend vonden.</p>

<p>„Gemakkelijker kan het niet,” zeide Hopman Helmont.<span class="pagenum"><a name="Page_181" id="Page_181">[181]</a></span>
„Wij hebben de stad zoo maar in te trekken. Die Portugeezen
zijn me ook helden, ja! Geen wonder, dat Koning Filips II
zijn leger, onder Alva, niet veel meer dan moest laten zien
om het heele land voor Spanje te veroveren!”</p>

<p>„We zullen evenwel wijs doen, als we handelen, alsof
de poorten gesloten waren. Wie geeft ons de verzekering,
dat het geen list is,” sprak de Majoor. Hij liet daarop terstond
een paar veldstukken voorbrengen, en reeds stond men
gereed los te branden, toen zich een Portugees met een wit
vaandel in de hand op den wal vertoonde.</p>

<p>Deze verzocht den Hollandschen Bevelhebber te spreken, en
toen de Majoor verscheen, zeide de Portugees, dat de stad
in den afgeloopen nacht door het krijgsvolk en de burgers
verlaten was.</p>

<p>„Wie zendt u?” vroeg Schouten.</p>

<p>„Mijn Meester, Dom Diego Furtado de Mendoça.”</p>

<p>„En wie is deze?”</p>

<p>„De Bevelhebber, Senor!”</p>

<p>„Is deze dan nog in de stad?”</p>

<p>„Mijn Meester is geen lafaard, Senor! Hij, zijn gezin en
eenige dapperen zijn gebleven.”</p>

<p>Thans gaf Schouten bevel, met de noodige voorzichtigheid
binnen de poorten te gaan, en zoodra men in de stad was,
zag men, dat de Portugees waarheid gesproken had. Nauwelijks
was men, zonder ergens tegenstand ontmoet te hebben,
op de markt gekomen, of de soldaten sloegen tot plundering
over en hier was het, dat Majoor Schouten toonde, dat hij
geen goed Bevelhebber was, want, hoewel zelf niet mee
plunderende, liet hij het ruwe volk toch rustig zijn’ gang
gaan. Het huis van den Bevelhebber lag het eerst aan de
beurt. Eenigen der belhamels trapten de deur open en kwamen
binnenstormen onder het geschreeuw van: „Slaat dood! Slaat
dood!”&mdash;Men liep eene zaal in en .... daar stond men
tegenover Dom Diego, die met waardige houding de plunderaars
en roovers afwachtte.</p>

<p>Wat was het, dat het woeste volk opeens tot staan dwong?<span class="pagenum"><a name="Page_182" id="Page_182">[182]</a></span>
Wie was de toovenaar, die den arm, met de bijl om te
dooden, onmachtig deed nederdalen? Welke machtige geest
deed eensklaps die roofzuchtige tijgers in makke lammeren
verkeeren?</p>

<div class="figcenter">
<img src="images/illustration_19.jpg" width="400" alt="„Spaart mijn zoon!” (Bladz. 182)." />
<div class="caption">„Spaart mijn zoon!” (Bladz. 182).</div>
</div>

<p>Die toovenaar was niemand anders dan Dom Diego. Hij
was een kloek en gezet man met hoog voorhoofd en kort
gesneden haar. Zijne donkere oogen staarden kalm, waardig
en onverschrokken de plunderaars aan. Zijne geheele gestalte
was vorstelijk, en rustig sprak hij tot de woeste rabauwen:
„Komt gijlieden om mij te dooden? Spaart dan mijn’ zoon!
Hij is nog te jong om uw’ vijand te zijn!”</p>

<p>Die houding en die taal maakten een’ diepen indruk op de
woeste mannen, en toen Allert Schouten binnentrad, weken
ze zelfs eerbiedig terzijde.</p>

<p>„Is u de Bevelhebber der stad?” vroeg Schouten beleefd.</p>

<p>„Die ben ik,” luidde het korte antwoord.</p>

<p>„Goed,” sprak Schouten, en zich tot zijn volk keerende,
zeide hij: „Schaamt gij u niet om u als roovers te gedragen?
Met uw leven blijft gij borg voor de veiligheid van dezen
man. Hij is een held.”&mdash;Hierop wendde hij zich weer tot
Dom Diego en zeide: „Senor, men zal uw leven eerbiedigen,
en al wat ge hier om en bij u hebt, zal veilig zijn. Straks
kom ik terug. Ik moet de verdere plundering trachten te
beletten.”</p>

<p>Na dit gezegd te hebben, verwijderde hij zich; maar de
plundering tegen te gaan, dat was boven zijne macht. Met
de meest mogelijke ruwheid brak men alle woningen, pakhuizen
en kantoren open, zocht er het beste uit en liet het
overige in de schromelijkste wanorde liggen.</p>

<p>Toen de Majoor zag, dat de soldaten niet tegen te houden
waren, stuurde hij Hopman Knijf naar den Admiraal om
dezen te zeggen, dat men in de stad was, en dat hij geen
kans zag, zijn volk in bedwang te houden en de plundering
tegen te gaan. Zoodra Willekens deze tijding vernomen had,
zond hij Piet Heyn met eenige gewapende sloepen naar de
stad om de woeste soldaten tot hun’ plicht te brengen, want<span class="pagenum"><a name="Page_183" id="Page_183">[183]</a></span>
de rijkdommen der stad dienden, als buit, aan de Compagnie
terhand gesteld te worden.</p>

<p>Piet Heyn zelf was er met Blokmaker en Marten spoedig,
en weldra zag hij, dat hij hier een’ moeielijken post had.
Zoo de soldaten niet dadelijk naar hem luisterden, zou hij
genoodzaakt zijn om, als hun vijand, tegen hen op te treden,
en dat zou, voor het behoud van het veroverde, zeer gevaarlijk
zijn.</p>

<p>Blokmaker en Marten waren al vooruit geloopen naar een’
hoop plunderaars.</p>

<p>„Wil-je met je lange vingers wel eens handig van dat goed
blijven?” riep Marten.</p>

<p>„Voor jou zeker?” antwoordde een ruw en breed geschouderd<span class="pagenum"><a name="Page_184" id="Page_184">[184]</a></span>
soldaat, die blijkens zijn’ tongval, uit het Kleefsche
kwam.</p>

<p>„Neen, voor onzen Vice-Admiraal Piet Heyn!”</p>

<p>„Voor Piet Heyn? Ha, ha! Krijgt die anders zijn aandeel
niet in den buit? Is hij bang, dat hij te kort komen zal?
Al was hij de Koning van Frankrijk, een’ soldaat de plundering
te beletten, dat krijgt hij toch niet gedaan!”</p>

<p>„Dan zal ik je mores leeren,” riep Marten, en op den
reusachtigen soldaat toeloopend, gaf hij hem zulk een’ vuistslag
in het gelaat, dat de reus suizebollend neerviel. Dat
hielp voor een oogenblik, want het bracht schrik, en eer
deze over was, verscheen Piet Heyn aan het hoofd van zijne
gewapende matrozen, en het kostte hem nu niet zoo heel
veel moeite de plunderaars tot staan te brengen.</p>

<p>„Admiraal, een woordje, alsjeblieft,” sprak nu een ander
soldaat. „Ik wou u wat vragen.”</p>

<p>„Wat hebt gij te zeggen?” vroeg Piet Heyn.</p>

<p>„Is dan alles, wat wij hier vinden, niet de buit van de
Heeren der West-Indische Compagnie? Moeten wij nu voor
hen stelen en rustig toezien, dat zij den roof verdeelen zonder,
dat wij er iets van krijgen?”</p>

<p>„Ja, soldaat, dat moet gij toezien! Dat moet ik ook toezien.
De Compagnie heeft u gevraagd, of ge voor eene vastgestelde
soldij in de maand voor haar vechten wilt. Dat heeft
ze mij ook gevraagd, en wij beiden hebben het aangenomen.
Was er geen stad te veroveren of geen buit te behalen
geweest, dan zouden we toch onze soldij ontvangen. Zijn
voor de Compagnie de mogelijke nadeelen, dan zijn voor haar
ook de mogelijke baten.”</p>

<p>„Admiraal, gij hebt gelijk! Wij zullen het plunderen staken,
al zegt men ook tot spreekwoord: de kat komt een graatje
toe,” luidde het kalme antwoord en men plunderde niet meer.</p>

<p>Terwijl dit in de stad voorviel, was, tot verbazing van de
geheele vloot, het schip „Hollandia” aangekomen. We weten,
dat Kolonel van Dorth hier aan boord was. Hij was bij de
uitreis, door storm, voorbij het eiland Sint-Vincent naar<span class="pagenum"><a name="Page_185" id="Page_185">[185]</a></span>
Sierra-Leona, meer dan honderd mijlen van Kaap Verd geslagen,
en was, na lang naar de vloot gezocht te hebben,
maar op goed geluk naar de Allerheiligen-baai gekomen,
waar hij het plan, de inneming van San-Salvador, volvoerd
vond. Toch was zijne komst niet overbodig; want al was
het Piet Heyn nu ook al gelukt de oproerige plunderaars te
bedwingen, er heerschte onder de troepen zulk een geest van
weerspannigheid, dat er wel eene krachtige hand noodig was
om hen tot rede, plicht en gehoorzaamheid te dwingen.</p>

<p>Dat de soldaten zoo heel anders waren dan de matrozen,
valt niet te verwonderen. Slechts een zeer klein deel der
troepen bestond uit Nederlanders. De anderen waren allen
huur-soldaten, mannen uit alle landen van Europa, die soldaat-zijn
hun ambacht noemden en hem dienden, die het
meest betaalde.</p>

<p>Kolonel van Dorth, die zeer goed begreep, dat het behoud
der stad geheel afhangen zou van de soldaten, daar dezen
bleven, ook als de vloot vertrok, trachtte op kalme en bezadigde
wijze de orde te herstellen, wat hem ook gelukte,
tot groote verwondering van Majoor Schouten, die dit tevergeefs
beproefd had.</p>

<p>Onderwijl dit geschiedde brachten de matrozen den rijken
buit aan boord. De Compagnie zou tevreden zijn; want het
gevondene was meer dan voldoende om het onderhoud der
vloot te bestrijden, terwijl ze nu bovendien nog in het bezit
was van de hoofdplaats van Brazilië, en daardoor in de
gelegenheid een’ meer dan voordeeligen handel op deze
gewesten te drijven. En terwijl men zoo bezig was, alles op
orde te brengen, kwamen er van tijd tot tijd nog eenige
Portugeesche schepen binnen, welke van de verovering niets
wisten, en deze schepen, hoewel niet rijk geladen, want
men moest de lading te San-Salvador innemen, vielen zonder
slag of stoot in onze handen.</p>

<p>Maar te midden van al deze bedrijven sneuvelde Kolonel
van Dorth bij gelegenheid, dat hij een’ verkenningstocht om
de stad deed. Het land verloor in hem een uitstekend Aanvoerder<span class="pagenum"><a name="Page_186" id="Page_186">[186]</a></span>
en de nieuwe West-Indische bezetting een onmisbaar
man. Wel werd hij opgevolgd door den moedigen, maar
veel minder geschikten Majoor Allert Schouten, die echter
kort daarna ziek werd en overleed. Nu was Allert’s broeder
Willem de Bevelhebber, doch deze, hoe dapper ook, was
voor die taak nog veel minder berekend dan zijn broeder.
Het gevolg hiervan was dan ook, dat San-Salvador reeds een
jaar later door de Spanjaarden, onder Don Frederik de Toledo,
heroverd was. Dit geschiedde alleen door de lafhartigheid
van den toenmaligen Bevelhebber Knijf, die den afgezetten
Willem Schouten was opgevolgd.</p>

<p>Doch keeren we tot onzen Piet Heyn terug.</p>

<p>Admiraal Jacob Willekens was reeds den acht-en-twintigsten
Juli vertrokken, Piet Heyn achterlatende om nog eenige
zaken te beredderen. Deze was hiermede den vijfden Augustus
klaar en stond juist gereed, de ankers te lichten en de baai
te verlaten, toen Marten op hem afkwam.</p>

<p>„Wel, wat hadt ge, goede vriend?” vroeg Piet Heyn.</p>

<p>„Ja, Admiraal, ge zult me vervelend noemen; maar ik
heb wat op het hart.”</p>

<p>„En dat is?”</p>

<p>„Wel, toen Jan Pietersz. Koen Jacatra veroverd had,
stichtte hij op de puinhoopen eene nieuwe stad en liet die
Batavia noemen.”</p>

<p>„Dat weet ik; maar wat zou dat?”</p>

<p>„En hoe heet de plaats, die wij hier voor de West-Indische
Compagnie veroverd hebben?”</p>

<p>„Wel man, suft ge, of hoe heb ik het met u? Ze heet
San-Salvador, dat weet ge toch?”</p>

<p>„Juist, en hoe heette ze vóór de inneming?”</p>

<p>„San Salvador, hoe anders?”</p>

<p>„Juist, Admiraal, Portugeesch of Spaansch was ze, toen
we haar namen; Portugeesch of Spaansch blijft ze, als ze
zoo blijft heeten. Geef haar een’ anderen naam! Noem haar
Delftshaven, dat is een echt Hollandsche naam.”</p>

<p>„Dat is het; maar wat dan?”</p>

<p><span class="pagenum"><a name="Page_187" id="Page_187">[187]</a></span></p>

<p>„Doe dan, alsof ge hier thuis waart, Admiraal, en blijf
hier; want ik voorzie er in, dat die mooie heeren aan den
wal de stad zoo netjes weer in handen van den Spanjaard
zullen spelen, als ge ooit gezien hebt.”</p>

<p>„Dat geloof ik ook, Marten! Edoch, ik kreeg het bevel
terug te keeren, en een Vice-Admiraal moet aan zijne minderen
steeds een voorbeeld van gehoorzaamheid geven!”</p>

<p>„Admiraal, als de Heeren Bewindhebbers hier waren....”</p>

<p>„Ze zijn hier niet, goede vriend! Ze zijn ver van ons!”</p>

<p>„Dat weet ik, Admiraal, maar <em class="gesperrt">als</em> ze hier waren en ze
zagen, wat wij van die bende landroovers zien, dan zouden
ze zeker zeggen: „Admiraal, blijf met uwe schepen voor
San-Salvador! Gij zijt er hard noodig!”</p>

<p>„Ge meent het goed, Marten! Ik voorzie ook niet veel
goeds; maar ik weet zeker, dat de Compagnie weer terstond
eene nieuwe vloot in zee zenden zal. Wie weet of we, eer
het jaar om is, weer niet hier zijn.”</p>

<p>„Om toch te laat te komen, Admiraal,” antwoordde Marten
knorrig en ging aan zijne bezigheden.</p>

<p>Een uur later was het smaldeel, bestaande uit drie schepen
en een jacht, onderzeil.</p>

<p>Piet Heyn kreeg onderweg geen tegenbevel om terug te
keeren, zooals hij gehoopt had, en tegen November was hij
weer te Rotterdam, om eene poos bij vrouw en Ouders van
de doorgestane gevaren en vermoeienissen uit te rusten. Hij
was nog niet lang binnen, of hij hoorde, dat de voormalige
Bevelhebber van San-Salvador te Rotterdam in de herberg
Sint-Lucas gevangen gehouden werd. Piet Heyn had, als man
van moed, eerbied voor Dom Diego en daarom besloot hij op
zekeren morgen hem eens te gaan opzoeken. Zoodra Piet Heyn
zijn’ naam had laten noemen, werd hij oogenblikkelijk toegelaten.</p>

<p>De Vice-Admiraal werd door den armen gevangene hartelijk
ontvangen. Ook hij had eerbied voor een’ man, als Piet
Heyn, van wiens heldenmoed hij getuige geweest was.</p>

<p>„Wees welkom in mijne residentie, Heer Admiraal,” sprak<span class="pagenum"><a name="Page_188" id="Page_188">[188]</a></span>
hij, met treurigen glimlach. „Mag ik u mijn gevolg voorstellen?
Dom Columbo,&mdash;Dom Barthelomeo en Domna Lucretia.”</p>

<p>Piet Heyn lachte. De drie voorgestelden waren drie honden,
die Dom Diego in zijne gevangenschap tot het maken van
allerlei kunstjes afgericht had.</p>

<p>Weldra kwam het gesprek op San-Salvador, en toen Piet
Heyn veel verteld had van het groote belang, dat de Compagnie
er bij had, dat deze stad ingenomen werd, viel Dom
Diego hem in de rede met te zeggen: „Zeker, daar had de
Compagnie groot belang bij. Dat heb ik dadelijk begrepen.
Maar ze heeft een belang, dat nog veel grooter is dan het
nemen van de stad, het land, de forten en de baai!”</p>

<p>Piet Heyn keek verbaasd op en vroeg, of hij ook mocht
weten welk belang dan nog grooter was.</p>

<p>„Welzeker, Senor, welzeker! Dat grootere belang van de
Compagnie is: te behouden, wat ze heeft laten nemen!”</p>

<p>„Nu, dat zal ze wel ook.”</p>

<p>„Ja, op hare manier; maar dat is de rechte niet.”</p>

<p>„Welke is dan toch wel hare manier, Senor? Ik begrijp u
niet. En hoe kunt gij hare manier kennen? Ze heeft u toch
van hare plannen niet onderricht?”</p>

<p>„Zij bemoeit zich niet met een’ wegkwijnenden, gevangen
vijand, en toch doorgrond ik hare plannen volkomen. Haar
eenig doel, haar opstaan, haar zitten, haar naar bed gaan,
haar eten, drinken, slapen, ja, haar droomen is: goede zaken
maken, geld verdienen. Geld, geld, allemaal geld! Eerst de
beurzen tot overloopens toe gevuld, en dan eenige pogingen
aangewend om met het geld, dat uit de beurzen rolt, de
stad te verdedigen. De Compagnie houdt San-Salvador niet.
Plunderaars zijn slechte oorlogsvoerders. Ge vraagt hoe ik
dit weet? Door ondervinding, Senor, door ondervinding! Te
veel voorspoed maakt zorgeloos. Het rijke Spanje is hiervan
het bewijs. Eens zal er een tijd komen, dat dit groote gebied,
nu nog het rijkste land der wereld, een’ gelapten schoudermantel
bedelen zal om zijne, door den honger vermagerde,
leden te bedekken.”</p>

<p><span class="pagenum"><a name="Page_189" id="Page_189">[189]</a></span></p>

<p>„Dat geloof ik ook, Senor!”</p>

<p>„Dat doet me genoegen; maar geloof dat ook van uwe
West-Indische Compagnie! Ik zal den val van Spanje en de
vrijwording van Portugal, dat mijn Vaderland is, niet beleven
en den ondergang van uwe Compagnie niet zien. De koude
lucht in dit vochtige klimaat doet mij nu al voelen, dat ik
weldra aan waterzucht sterven zal. Maar gij zijt nog jong,
ten minste, betrekkelijk jong. Gij zijt ook krachtig, een zoon
van dit land en tegen zijn klimaat bestand. Gij zult het misschien
nog beleven. En als ge dan den ondergang van Spanje
of van uwe West-Indische Compagnie ziet, herinner u dan
dat Dom Diego Furtado de Mendoça Kruisheer, en door
Koning Filips genade,”&mdash;hij grimlachte bij deze woorden&mdash;„Grande
van Spanje, en eenmaal Bevelhebber van San-Salvador,
thans een arm berooid gevangene, die zijn’ tijd tusschen zijn’
zoon en zijne hondjes verdeelt, dit eenmaal gezegd heeft.
Laten wij thans over andere onderwerpen spreken.”</p>

<p>Toen Piet Heyn een paar uren later de deur van de herberg
Sint-Lukas dichtsloot, en hij zich door het gewoel van de toenmaals
reeds drukke Hoogstraat heen gewerkt had, kwam hij voorbij
de West-Indische pakhuizen, waaruit men bezig was de kisten
suiker te dragen, welke bij San-Salvador buitgemaakt waren.</p>

<p>„Schipper en Kruisheer profeteeren hetzelfde,” bromde hij,
„doch dat de Compagnie karig is om geld uit te geven om
te trachten te behouden, wat ze heeft, dat is niet waar.”</p>

<p>„Nu nog eens de Spaansche Zilvervloot, Admiraal!” zeide
iemand, hem op de schouders tikkende.</p>

<p>Piet Heyn zag om en herkende den oudsten van de Bewindhebbers
der Compagnie, die bij hem gekomen was om hem
de betrekking van Vice-Admiraal op de West-Indische vloot
aan te bieden.</p>

<p>„Ja, maar deze zal niet zoo gemakkelijk te nemen zijn, als
San-Salvador met de Allerheiligen-baai er bij, Mijnheer!”</p>

<p>„Gemakkelijk, gemakkelijk, daar vragen wij niet naar.
Maar zulk eene vloot zou beter zijn dan eene stad, als San-Salvador.
Dat is zoo klaar als de dag.”</p>

<p><span class="pagenum"><a name="Page_190" id="Page_190">[190]</a></span></p>

<p>„Mag ik u vragen waarom, Mijnheer? Eene vaste bezitting
geeft niet alles opeens, maar is op den duur toch voordeeliger.”</p>

<p>„Papperlepap, men kan wel hooren, dat gij geen aandeelhouder
zijt. Ge vergeet het onderhoud en de verdediging
eener vaste bezitting. Eene Zilvervloot wordt genomen en
daarmee uit. Alles is winst. Maar tusschen twee haakjes,
weet gij wel, dat San-Salvador ernstig bedreigd wordt?”</p>

<p>„Ja, onlangs gehoord, Mijnheer!”</p>

<p>„Men vreest, dat ze daarginds zich te spoedig zullen overgeven,
en daarom heeft men het jacht de „Haese” er heen
gezonden om te zeggen, dat er spoedig hulp zal komen. Ja,
ja, San-Salvador heeft hier veel buit doen binnenkomen;
maar het zal een bijleggertje worden. Let op mijne woorden.
Goeden morgen!”</p>

<p>De Bewindhebber ging aan zijne bezigheden en Piet Heyn
vervolgde zijn’ weg, thans geheel overtuigd, dat de profetie
van schipper en Kruisheer, van vriend en vijand, binnen
korten tijd reeds vervuld zou worden.</p>

<p>In het begin van Juli kwam de tijding: „San-Salvador
heeft zich op eerlijke voorwaarden overgegeven aan Don
Frederik de Toledo.”</p>

<p>„Wat heb ik u gezegd, Admiraal?” vroeg Marten onzen
Piet een paar dagen later.</p>

<p>„Je hebt goed gezien, schipper! Heel goed!”</p>

<p>„Och, ja, Admiraal, een eenvoudig mensch heeft oogen
om te zien, en een schipper heeft ook oogen, weet u!” luidde
Martens antwoord en hij voegde er nog bij: „Binnen kort
zullen we weer wel voor een ander karweitje geroepen
worden. Tot ziens, Admiraal!”</p>

<hr class="chap" />

<p><span class="pagenum"><a name="Page_191" id="Page_191">[191]</a></span></p>




<h2><a name="ZEVENTIENDE_HOOFDSTUK" id="ZEVENTIENDE_HOOFDSTUK">ZEVENTIENDE HOOFDSTUK.</a><br />

<small>Een pleistertje op de wonde.</small></h2>


<p>„Nu, Moeder Heyn, nu kom ik je misschien wat nieuws
vertellen,” sprak op een’ Aprilmorgen in 1626 eene buurvrouw,
die bij Moeder Heyn in huis trad.</p>

<p>„Zoo, buurvrouw? Als het maar goed nieuws is!”</p>

<p>„Goed nieuws? Of het! Weet-je het al van je zoon Piet?”</p>

<p>„Wat? Ik zie hem tegenwoordig zoo weinig.”</p>

<p>„Wel, de Heeren Bewindhebbers der West-Indische Compagnie
hebben hem tot Admiraal benoemd. Is dat geen goed
nieuws? Wat belief-je?”</p>

<p>„Wat zal ik zeggen, buurvrouw? Toen ik nog een twintig
jaar jonger was, heb ik dikwijls gehoopt, dat hij het in den
zeedienst ver brengen zou. Ik heb mijn’ wensch verkregen,
want Piet bracht het ver; hij werd Vice-Admiraal. Maar nu
ik zooveel ouder geworden ben, begeer ik niets hoogers meer
voor hem. Ik wilde wel, dat hij nu maar bij honk bleef. Hij
heeft genoeg oververdiend om rustig te kunnen leven, en
moest nu tevreden zijn. Hij heeft toch geen kinderen. Voor
wie heeft hij anders te zorgen dan voor Annetje en mij?
En dat doet hij goed. De Heere zegene hem!”</p>

<p>Juist op dat oogenblik kwam Piet binnen en vertelde met
van blijdschap stralende oogen aan zijne Moeder, dat hij tot
Admiraal benoemd was.</p>

<p>„Een mensch zijn zin, een mensch zijn leven, jongen! Gij
moet weten, of ge er blij mee zijn moet, ja ofte neen. Ik
zag u liever aan den wal blijven. Na den dood van uw’
Vader, aan wien ik toch altijd nog eenig gezelschap had,
gevoel ik mij zoo verlaten, als ge zoo ver zijt.”</p>

<p>„Maar, Moeder, ik heb u al zoo vaak gezegd bij Annetje
te komen inwonen. Zij zelve heeft u toch ook dikwijls genoeg
dit voorstel gedaan.”</p>

<p>„Mijn jongen, ik weet, dat ge dit gaarne zien zoudt, en
Annetje heb ik lief, als mijn eigen kind. Maar mijn huisje<span class="pagenum"><a name="Page_192" id="Page_192">[192]</a></span>
verlaten? Voor geen paleis, jongen, voor geen paleis! Ik ben
hier geboren; ik ben er in opgevoed; ik ben er oud in geworden;
ze zullen mij er uitdragen naar mijne laatste rustplaats.
Praat dus daarover niet meer. En doet de benoeming
tot Admiraal u genoegen, welnu, jongen, ik wensch er u dan
geluk mee, en uit grond van mijn hart bidde ik, dat de
Heere u moge behoeden tot heil van het lieve vaderland!”</p>

<p>Deze ontvangst had Piet Heyn wel half verwacht, en het
deed hem ook wel leed, dat zijne Moeder en ook zijne vrouw
beiden zoo veranderd waren en met verdriet zagen, dat hij
niet stilletjes thuis bleef; maar hij kon niet anders. „Naar
zee! Naar zee!” riep hem altijd eene stem van binnen toe.
Het was, alsof ze er hem met kabels heentrokken. Aan het
bevel van die stem moest hij ook gehoorzamen. Hij kón
niet anders.</p>

<p>Zoo ook nu. Wat Moeder ook zeide, hoe zijne vrouw hem
vriendelijk en dringend noodigde om de benoeming niet aan
te nemen, en als rustig en welgezeten burger aan den wal
te blijven, te vergeefs.</p>

<p>Naar zee! Naar zee!</p>

<p>Reeds den zesden Juli van het jaar 1626 was hij met eene
vloot van negen groote schepen en vijf jachten op de hoogte
van Barbados. Hem was bevolen zich te vereenigen met
Boudewijn Hendriksz., teneinde met vereenigde krachten de
Spaansche Zilvervloot, die ieder jaar, op bijna geregelde tijden,
uit Amerika naar Spanje vertrok, als het kon, te veroveren.</p>

<p>Doch wat wil het geval?</p>

<p>Op zekeren morgen ziet Marten, die alweer met Blokmaker
op de vloot en op het Admiraalsschip was, een Hollandsch
vaartuig, dat op de vloot afkomt. Hij geeft hiervan
tijding aan den Admiraal, en weldra verneemt deze uit den
mond van den Kapitein van dat schip, dat Admiraal Boudewijn
Hendriksz. te Havanna overleden, en dat zijne vloot
naar het Vaderland teruggekeerd is.</p>

<p>Dat was eene teleurstelling voor den wakkeren Heyn, die
gehoopt had, nu toch eens aan de lang gekoesterde hoop der<span class="pagenum"><a name="Page_193" id="Page_193">[193]</a></span>
Compagnie gevolg te zullen kunnen geven en Spanje eens
aan den zoogenaamden Zilveren pols te voelen.</p>

<p>Wat te doen? Er zat niets anders op dan met eigen krachten
dit te beproeven, en in den omtrek te blijven kruisen.</p>

<p>Den zesden September kreeg men de bewuste vloot in het
gezicht, doch ten getale van veertig zeilen. Tegen deze groote
overmacht rekende Piet Heyn zich niet opgewassen. Toch
belegde hij krijgsraad om het verwijt te ontgaan, dat hij op
eigen hand, misschien wel uit vrees, zoo kostelijk een’ buit
had laten ontsnappen. Al de Kapiteins waren evenwel van
hetzelfde gevoelen, als hun Admiraal en er werd besloten,
de vloot maar ongemoeid te laten doorzeilen. Doch, waar
nu heen? Met ledige handen thuiskomen en zeggen: „Hier
zijn wij, Heeren! Wij komen met de kous op het hoofd
terug! Er viel buit noch roem te behalen,” dat kon toch
ook niet.</p>

<p>„Admiraal,” fluisterde Marten.</p>

<p>„Wat is er?” vroeg Piet Heyn, door teleurstelling, niet
vrij van boosheid en een weinig wrevelig.</p>

<p>„Denkt u nog wel eens aan San-Salvador? Gij hebt nog
een kostelijk appeltje met den Spanjool te schillen. Wie weet
of het ons niet gelukt de stad opnieuw in te nemen.”</p>

<p>„San-Salvador innemen? Tien tegen één, dat ik er de
Compagnie een’ zeer slechten dienst mee bewijs. Maar
toch,&mdash;zeg er tegen niemand nog iets van. Ik zal me
eens bedenken.”</p>

<p>Nog dien eigen avond vertelde Blokmaker, als een groot
nieuwtje, aan Marten, dat het naar de Allerheiligen-baai
ging. Niet om de stad in te nemen, maar om onder het
kanonvuur der stad, eenige rijk geladen schepen te rooven.</p>

<p>„Het is misschien zoo beter ook,” antwoordde Marten,
„want als wij San-Salvador innamen, zouden wij die stad
moeten bezetten, en daarvoor hebben wij het volk niet
aan boord.”</p>

<p>In de Allerheiligen-baai en voor San-Salvador te komen
was gemakkelijker gezegd dan gedaan. Eerst na maanden<span class="pagenum"><a name="Page_194" id="Page_194">[194]</a></span>
lang met stormen, onweder, tegenwind en wat al meer,
gekampt te hebben, kwam men pas den eersten Maart van
het volgende jaar op de bedoelde plaats aan.</p>

<p>En, nu was men er; maar er moest wat gekregen, wat
genomen worden.</p>

<p>De baai was met Spaansche schepen goed bezet en ieder
vijandelijk schip was uitmuntend bewapend. Ten overvloede
werd de vloot nog beschermd door de stad, die door Don
Frederik de Toledo in een’ geduchten staat van tegenweer
gebracht was.</p>

<p>Er was bovendien haast geen wind om vooruit te komen,
en reeds begon men den moeielijken tocht, als vruchteloos
gedaan, te beschouwen toen er een gunstig koeltje opstak.</p>

<p>Terstond gaf Piet Heyn het teeken tot den aanval.</p>

<p>„Een mooi, een kostelijk appeltje,” bromde Marten vergenoegd.</p>

<p>De Admiraal ging zelf het eerst op den vijand los, liet
midden tusschen de vijandelijke vloot het anker vallen en
begon den vijand van bak- en daarna van stuurboord de volle
laag te geven.</p>

<p>Marten en Blokmaker dansten schier van pret, dat het er
zoo wakker van langs ging.</p>

<p>„Kijk, kijk,” riep Blokmaker, „daar strijkt er al vast een
de vlag!”</p>

<p>„Ginder nog één, kijk, kijk, nog één! Hoezee! Hoezee!”
schreeuwden de matrozen.</p>

<p>„Daar gaat de vijandelijke Vice-Admiraal naar de grondvergadering!”
joelde men op eene andere plaats.</p>

<p>„Ik sterf!” steunde een oud matroos, wien door een’ kogel
de beenen afgeschoten werden, doch te midden van de opgewonden
vreugde hoorde niemand naar deze woorden.</p>

<p>„Houdt moed, jongens, houdt moed!” liet Piet Heyn zich
hooren. „Aan ons de eer! Den Spanjaard de schande! Houdt
moed!”</p>

<p>„Wat zal er nu gebeuren?” vroeg Blokmaker aan Piet Heyn.
„Wat moet er nu gedaan, Admiraal?”</p>

<p><span class="pagenum"><a name="Page_195" id="Page_195">[195]</a></span></p>

<p>„In de booten!” beval Piet Heyn. „We zullen aan zijn
eigen boord den Spanjaard een bezoek brengen.”</p>

<p>Het was eene gewaagde, eene stoutmoedige onderneming,
meende men.</p>

<p>Maar Piet Heyn was niet alleen dapper; hij was ook verstandig.
Hij had gezien hoe bij het zinken van het Vice-Admiraalschip,
waarvan er geen tien aan den dood ontkwamen,
de moed der Spanjaarden aan het wankelen sloeg en hiervan
moest gebruik gemaakt worden.</p>

<p>„In de booten, Marten! Snel als de wind in de booten!”
had hij onzen schipper toegeroepen, en de oude zeerob, wiens
hart in het lijf van vreugde opsprong, had niet gemard.</p>

<p>Ziet, daar gaan ze rechtuit op den vijand af.</p>

<p>Ja, San-Salvador, laat uw geschut maar donderen! De
onzen kennen slechts één wachtwoord; „Vooruit!”</p>

<p>Onder eene hagelbui van kogels komen de rappe gasten
bij de Spaansche schepen aan. Elk afhangend touw wordt
aangegrepen. Ze klimmen als apen, en klauteren als katten
naar boven.</p>

<p>„Valt aan! Valt aan!” klinkt het hier.</p>

<p>„Vlucht! Vlucht!” klinkt het daar.</p>

<p>In de grootste verwarring denken de Spanjaarden er niet
meer aan om tegenweer te bieden. Ze springen over boord
om zich het leven te redden, of vallen op de knieën en
smeeken genade.</p>

<p>De Bevelhebber der stad, dol van woede over zulk eene
schandelijke lafhartigheid zijner zeelieden, vuurde als een
bezetene.</p>

<p>„De Admiraal is gewond,” hoorde men eensklaps een matroos
schreeuwen.</p>

<p>„Houd den mond, kerel! Zoolang het hoofd er nog opstaat
en de beenen me onder het lijf blijven, is er geen gevaar.
Valt aan! Vooruit!” riep Piet Heyn, die een’ musketkogel
door den linkerarm gekregen had.</p>

<p>„Ja, ja, vooruit! De Admiraal heeft gelijk! Leve Piet
Heyn,” was Blokmakers uitroep.</p>

<p><span class="pagenum"><a name="Page_196" id="Page_196">[196]</a></span></p>

<p>Drie uren had het gevecht geduurd en andermaal liep het
gerucht van: „De Admiraal is gewond!”</p>

<p>„Wij willen tevreden zijn met de tweeëntwintig schepen,
die we buitgemaakt hebben,” sprak Piet Heyn, die door een
stuk hout aan het been opnieuw gewond was. „Maar roei
naar boord terug, Marten, en dan, de Admiraalsvlag hoog in
top met zooveel vlaggen er bij, als we hebben. De onzen
moeten zien, dat ik nog leef en de vijand mag mijnentwege
zichzelf doodgrijnen, als hij ziet, wat de Hollandsche jongens
durven en kunnen.”</p>

<p>Weldra was men op het Admiraalsschip de „Hollandia”
terug, doch onderwijl het zich uit de voeten trachtte te maken,
bleef het vastzitten, in welk lot ook de „Gelderland” deelde.
Met veel moeite werd de „Gelderland” vlot gemaakt, doch
met het Admiraalsschip mocht dit niet gelukken. Het werd
dan ook verlaten en toen men het den volgenden morgen
weer bezocht, bevond men, dat de Spanjaarden het gedurende
den nacht zoo beschoten hadden, dat het onmogelijk meer
zee kon kiezen, al kreeg men het ook vlot. Het schieten uit
de stad had ook nog niet opgehouden, en toen de „Oranjeboom”
door eigen kruit in de lucht vloog, zoodat er van de
bemanning maar veertien overbleven, en de andere schepen
veel te verduren hadden, gaf Piet Heyn bevel, zich met de
prijzen zoover van de stad te verwijderen, dat men de geleden
schade herstellen kon. Toen men hiermede klaar was,
werd de buitgemaakte lading, die uit katoen, verfwaren, tabak
en drieduizend kisten suiker bestond, naar het Vaderland
gezonden. Piet Heyn verliet de baai om met de Bevelhebbers
te overleggen, wat er nu gedaan moest worden. Er werd
besloten, de kleine vloot in drie deelen te verdeelen. Een
deel zou gaan kruisen voor de baai van Rio-Janeiro, een
ander deel moest de Rio-la-Plata afsluiten en Piet Heyn
zelf zou met zijne schepen alweer de Allerheiligen-baai een
bezoek brengen.</p>

<p>Bij den ingang der baai vernam hij van gevangengenomen
Portugeezen, dat er vijf of zes rijk geladen schepen aan den<span class="pagenum"><a name="Page_197" id="Page_197">[197]</a></span>
mond der rivier Patinga lagen, en terstond besloot Piet Heyn
er heen te zeilen. Toen men er evenwel aankwam, vond
men slechts één schip, en daarom beval de Admiraal de rivier,
die aan haar’ mond tamelijk breed en diep was, op te zeilen.
Nu beging onze wakkere Vlootvoogd evenwel eene fout door
het eerste schip, dat ze vermeesterd hadden, daar te laten
liggen zonder het te vernielen. Al spoedig ontdekte men verscheidene
vijandelijke vaartuigen, die, na eerst beproefd te
hebben om te vluchten, doch hierin teleurgesteld werden,
thans wakker vuur gaven.</p>

<p>De afgezonden booten keerden terug.</p>

<p>„Het kan niet, Admiraal,” zeide Blokmaker, „de vijand is
te sterk en de onzen hebben te weinig moed, als....”</p>

<p>„Wat bedoelt ge toch?” vroeg Piet Heyn.</p>

<p>„Welnu, Admiraal, als u er niet bij is, dan zakt hun het
hart in de schoenen.”</p>

<p>„Al wel, Kapitein, ik zal voorgaan! Nog eens er op af!
Maar nu is het te laat daartoe. Morgenochtend in de vroegte,
zorg dat ge gereed zijt.”</p>

<p>Nog was de zon niet op, of Piet Heyn zat al in eene der
booten en stuurde rechtstreeks op het vijandelijke Vice-Admiraalsschip
af.</p>

<p>„Weet ge wie daar bevel voert?” vroeg Marten aan Blokmaker.</p>

<p>„Neen, wie dan?”</p>

<p>„De moordenaar van Kolonel van Dorth. Ik heb hem gisteren
herkend. Het is de wreede Padilla.”</p>

<p>„Geen kwartier dan! Alles over de kling! Mannen, ge hebt
in den vijand den laaghartigen sluipmoordenaar van Kolonel
van Dorth te wreken. Valt aan! Geen genade!” Zóó luidde
weldra bij de aanvallende macht de kreet, waarmede men de
vijandelijke schepen aantastte.</p>

<p>Met de meeste onversaagdheid viel men aan, en dat moest
ook wel; want Padilla, die van den Gouverneur der stad
honderdvijftig man versterking gekregen had, weerde zich
dapper. Toch kon zijne dapperheid niets baten; want de onzen<span class="pagenum"><a name="Page_198" id="Page_198">[198]</a></span>
vielen als leeuwen aan, en vochten als verwonde stieren.
Weldra was dan ook het gevecht beslist. De geheele bemanning,
benevens de versterking uit de stad, werd afgemaakt.
Slechts drie jongens bleven gespaard. De overwinning was
volkomen, en het schip, zoowel als twee andere, die in de
nabijheid lagen, werd prijs verklaard.</p>

<p>„Wat zal er met die drie schepen gedaan worden, Admiraal?”
vroeg Blokmaker.</p>

<p>„Ze moeten de rivier afgesleept worden, dat spreekt!”</p>

<p>„En hoe zullen wij de rivier afkomen, Admiraal?”</p>

<p>„Waar zit uw hart, Kapitein?” vroeg Piet Heyn verstoord.</p>

<p>„Op de rechte plaats, Admiraal! Lag het schip, dat we
aan den mond der rivier lieten liggen, voor ons ook maar
zoo goed op de rechte plaats!”</p>

<p>„Wat is er dan meê gebeurd?”</p>

<p>„De Spanjaard heeft het midden voor de monding laten
zinken en aan weerszijden van de rivier is eene afdeeling
Spaansche soldaten.”</p>

<p>„Ze willen ons dus den terugtocht afsnijden?”</p>

<p>„Ja, zoo is het, Admiraal!”</p>

<p>„Dom dat ik dat schip ongemoeid liet liggen, maar er gaat
hier eene sterke eb, vindt gij niet?”</p>

<p>„Eene heel sterke, Admiraal!”</p>

<p>„Ze komt ons te pas, want wij zullen ons met de eb laten
afdrijven. Het gezonken schip zal wel voor een deel boven
water liggen, zoodat we het zien kunnen. Gij gaat met twintig
man in eene boot en legt er drie vaatjes buskruit in. Ge
slaat ze open en legt er eene lont bij, die vijf minuten noodig
heeft om tot bij het kruit af te branden, zoodat gij in veiligheid
kunt zijn, als het schip in de lucht vliegt. Voor de
mannen op de oevers zullen wij zorgen. Begrepen?”</p>

<p>„Jawel, Admiraal!”</p>

<p>„Best, maar help nu eerst die twee prijzen afbrengen. Een
ligt er al vast en we zullen nu geen tijd zoek brengen met
pogingen aan te wenden, het er af te krijgen.”</p>

<p>Blokmaker gehoorzaamde het laatste bevel, en het eerste<span class="pagenum"><a name="Page_199" id="Page_199">[199]</a></span>
volbracht hij een uur later met het gunstigste gevolg tot
groote teleurstelling van de Spanjaarden, die meenden, dat
de brutale Hollanders zoo leelijk in de fuik geloopen waren.</p>

<p>Piet Heyn liet op zijne schepen alles met buitgemaakte
ossenhuiden behangen en zakte, hoewel zeer langzaam en
zich dreggende, de rivier af. Van beide kanten werden onze
schepen met een hevig musketvuur begroet, doch de kogels
drongen niet door de huiden heen en ongedeerd kwam men
met de prijsgemaakte schepen in de baai en vlak voor de
stad, waar Piet Heyn de lading der genomen schepen op de
zijne liet overladen. Dat was een hard gelag voor de bewoners
van San-Salvador, te moeten toezien, zonder het te kunnen
beletten, dat hunne eigendommen, bestaande uit eenige duizenden
groote kisten suiker, heele stapels ossenhuiden, prachtig
meubelmakershout, beste tabak, wijn en nog veel meer, overgingen
in handen van mannen, die met kanons- en musketkogels
of sabelhouwen betaalden.</p>

<p>De behaalde buit was zóó aanzienlijk, dat men in de jaarboeken
van de West-Indische Compagnie deze gebeurtenis de
overwinning op de <em class="gesperrt">Suikervloot</em> noemde.</p>

<p>Ook Marten was tevreden.</p>

<p>„Zeg, bottelier, heb-je nog van dien „rooden baai”, dien we
in het schip van Padilla vonden?” vroeg hij.</p>

<p>„Jawel, schipper, in overvloed. Waarom vraagt ge dat?”</p>

<p>„Wel, me dunkt, dat er een flinke dronk op staan kan.”</p>

<p>„Dat kan het ook; maar gaf de Admiraal u volmacht om
een vat open te laten slaan?”</p>

<p>„Neen, maar nu ik weet, dat er overvloed is, zal ik het
hem gaan vragen.”</p>

<p>„Mijnentwege zegt hij ja. Ik heb ook trek in wat fijns om
den kruitdamp weg te spoelen.”</p>

<p>Met gepaste vrijmoedigheid begaf Marten zich hierop naar
Piet Heyn, die met Blokmaker stond te praten.</p>

<p>„Is het schipper Marten vergund, den Admiraal Piet Heyn
wat te vragen, of liever voor te stellen?” begon hij heel deftig.</p>

<p>„Zeker,” zeide Piet Heyn. „Wat heb-je op je gemoed, schipper?”</p>

<p><span class="pagenum"><a name="Page_200" id="Page_200">[200]</a></span></p>

<p>„Het volk heeft vandaag nog wat meer gedaan dan zijn
best, Admiraal!”</p>

<p>„Ik zal de laatste zijn, die het tegenspreekt, schipper!”</p>

<p>„De laatste, Admiraal? Neen, al zette men u het mes op
de keel, gij zult toch niet de <em class="gesperrt">laatste</em> zijn. Gij spreekt het
nooit tegen, want gij weet het beter. Maar nu ons volk
zooveel lekkers uit Padilla’s schip gesleept en hier aan boord
gebracht heeft, zonder te doen, als die plunderzieke rabauwen
van Majoor Schouten, wilde ik u voorstellen, te denken aan
ons oude spreekwoord: „Aan de kat komt een graatje toe!”</p>

<p>„Het spijt me, dat je het komt vragen, schipper,” zeide
Piet Heyn, „want ik had juist mijn plan om eene extra-uitdeeling
op al de schepen te houden aan de verschillende
Kapiteins laten mededeelen. Wees dus gerust: de katjes zullen
hare graatjes hebben en een beetje visch zal er ook nog wel
af te kluiven vallen.”</p>

<p>„We krijgen wat extra’s, hoor,” zoo fluisterde Marten den
bottelier in het oor. „De Admiraal zal over al de schepen
eene uitdeeling laten houden!”</p>

<p>Wat de bottelier nu wist, dat wisten al de manschappen
niet veel later, en dit bericht deed menigen juichkreet opstijgen.
Het was rechtstreeks in het voordeel van de Compagnie
ook, want Piet Heyn mocht nu ook al zeggen: „De lui hebben
wel wat verdiend; laat hen ook eens vroolijk zijn,”
zijne manschappen redeneerden anders. Dat kon men des
avonds overal hooren en daar we alleen op het Admiraalsschip
onze kennissen hebben, willen we eens even een kijkje op
het voorschip nemen om een en ander af te luisteren.</p>

<p>„Een lekker wijntje,” zeide er een.</p>

<p>„Ja, maar het Admiraaltje is beter,” meende een ander.</p>

<p>„Zeg, afgedroogde, twintigmaal in het rond gedraaide zwabber,
zeg gerust de Admiraal! Is hij niet flink uit de kluiten
gewassen? En doet hij, als het op bakkeleien aankomt, voor
één onzer onder?” riep een derde in vervoering uit.</p>

<p>„Jawel, dat weet ik zoo goed, als dat ik weet, dat iemand,
die het op de borst heeft, slecht berekend is voor het werk<span class="pagenum"><a name="Page_201" id="Page_201">[201]</a></span>
van omroeper. Ik bedoel, dat hij een Admiraal van het
bovenste plankje is,” hernam de tweede.</p>

<p>„Druk-je dan beter uit, en laat een fatsoenlijk zeeman
niet gelooven, dat je het over een’ schiebout hebt, als er
eene enterdreg bedoeld wordt,” was het pruttelend antwoord.</p>

<p>„Hoort eens, geen ruzie aan den bak,” riep Marten. „Ik
zeg: Piet Heyn is een Admiraal, zooals heel de Republiek
er geen’ tweeden heeft. Zeg eens wat kwaads van hem, als
je durft.” Deze laatste woorden golden den ziekentrooster,
die door Marten heen en weer geschud werd.</p>

<p>„Wel, goede vriend schipper, schud me niet zoo door mekaar,
alsof ik een koortsdrankje met zwaar bezinksel ben. Er is
geen haar op mijn hoofd, dat er aan denkt om kwaad van
den Admiraal te spreken, want dat hij gisteren van drift
met de hak van zijne zware zeelaars mijne rechter groote
teen zoo plat als een duit getrapt heeft, had ik hem al vergeven
vóór ik gisteren avond naar de kooi ging,” was het
lange antwoord van den zieketrooster, waarvan niemand bijna
een enkel woord verstond, omdat Marten hem maar bleef
heen en weer schudden.</p>

<p>Marten verstond hem echter wel en zei: „Geen kwaad van
den Admiraal spreken? Het is je maar geraden ook; want
als je maar één klein woordje kwaads van hem kikte, wel
man, dan maalde ik je tusschen mijne vuisten zoo fijn als
kippengrutjes. Ik zeg: Piet Heyn is de schrik van den Spanjool;
de geldkistvuller van de West-Indische Compagnie en
de Vader van zijne manschappen! Die daar geen ja en amen
op zegt, mag mijnentwege naar Axel gaan om Zeeuwsche
mossels te eten.”</p>

<p>„Ja, vrienden,” sprak nu de barbier, „dat is zoo. En daarom
een boordevolletje op zijn lang leven!”</p>

<p>Ieder stemde hierin mee, en had Piet Heyn die gehechtheid
van zijn volk gehoord, dan zou het hem zeker wèl
gedaan hebben. Nu hoorde hij het evenwel niet; want terwijl
het volk zich zoo vroolijk maakte, zat hij moederziel alleen
in de kajuit te bedenken hoe hij het nu toch eens moest<span class="pagenum"><a name="Page_202" id="Page_202">[202]</a></span>
aanleggen om een’ volgenden keer de Zilvervloot binnengaats
te krijgen. Hij toch beschouwde dezen tocht maar half gelukt,
en hoewel hij vooruit wist, dat de Compagnie dubbel en
dwars tevreden zou zijn over de gemaakte prijzen, hij was
het niet over zichzelf.</p>

<p>De <em class="gesperrt">Zilvervloot</em> en geen <em class="gesperrt">Suikervloot</em> speelde hem
dag en nacht door het hoofd. Hij wist, dat het geldgebrek
in Holland groot was, en dat men er, niettegenstaande vele
kooplieden schatrijk geworden, en de burgers zelven zeer
welvarend waren, niet wist hoe den oorlog tegen Spanje
met kracht voort te zetten. Het geld van de burgers was
niet het eigendom van den Staat. Kon men nu de Zilvervloot
veroveren, dan zou men een mesje hebben verkregen,
dat aan twee kanten sneed. Spanje toch kon zónder de jaarlijksche
opbrengsten dier vloot zoo goed als niets doen. Het
moest er zijne groote huurlegers mede betalen. Werden de
soldaten niet betaald, dan verliep het leger, en al kwamen
al de schatten van de Zilvervloot nu ook in de geldkisten
van de aandeelhouders der West-Indische Compagnie, toch
had de heele Republiek er dan voordeel bij door het verloopen
van het Spaansche leger.</p>

<p>Vast besloten, hetzij vandaag of morgen, den nog altijd
gehaten Spanjool zoo aan den Zilveren pols te voelen, begaf
Piet Heyn zich ter ruste.</p>

<p>Ook het volk sliep weldra in en droomde misschien wel
van een’ Admiraal, die met een suikerschip in eene wijnzee
voer, en zijne manschappen onthaalde op het heerlijkste, dat
er in een denkbeeldig Luilekkerland te vinden was.</p>

<p>In het Vaderland aangekomen, waren de Heeren Bewindhebbers
der Compagnie zóó tevreden, dat ze Piet Heyn, als
een bewijs hunner tevredenheid, eene zware gouden halsketen
vereerden. Het scheepsvolk echter, dat zich toch ook zoo
wakker gehouden had en wel wat extra’s verdiende, bekwam
niet veel meer dan het bedongen loon.</p>

<p>En Annetje en Moeder? Och, ze vergaten al haar leed toen
ze, den eersten Zondag den besten, samen met hem naar de<span class="pagenum"><a name="Page_203" id="Page_203">[203]</a></span>
kerk gingen en alle menschen hem zóó beleefd groetten,
alsof hij een broertje van den Stadhouder was. Men kon het
Annetje en Moeder aanzien, dat ze trotsch waren op den
Admiraal met den gouden ketting om den hals, en toen ze
alweer thuis kwamen, kon Moeder niet nalaten Annetje in
het oor te fluisteren: „Al die eere, zie-je, kind, en dan die
prachtige gouden ketting is een pleistertje op de wonde.” En
Annetje was het met Moeder eens, vooral omdat ze het
maar een pleistertje en niet eene pleister noemde.</p>



<hr class="chap" />
<h2><a name="ACHTTIENDE_HOOFDSTUK" id="ACHTTIENDE_HOOFDSTUK">ACHTTIENDE HOOFDSTUK.</a><br />

<small>Een roerganger om voor te knielen.</small></h2>


<p>Het is de tweeëntwintigste Augustus van het jaar 1628.</p>

<p>In de Florida-straat op de hoogte van Havana, de hoofdplaats
van het groote en schoone eiland Cuba, kruist eene
vloot van omstreeks dertig zeilen.</p>

<p>Het is eene Hollandsche vloot. Ziet men dat niet al aanstonds
aan de eigenaardige makelij der schepen, dan wijst
de vlag dat duidelijk genoeg aan.</p>

<p>De bewegingen dier vloot zijn voor iemand, die het doel
niet weet, zeer vreemd. Het is, alsof de Bevelhebber niet
recht weet waarheen. Men schijnt te zoeken en niet te kunnen
vinden, wat men zoekt.</p>

<p>Wie zou die Bevelhebber van de vloot: „Ik weet niet wat
en ik weet niet hoe” toch zijn?</p>

<p>Daar staat hij.</p>

<p>Wat? Is dat de Bevelhebber, dát? Is dat dan niet Pieter
Pietersz. Heyn, de man, die steeds onverschrokken rechtuit
op zijn doel afging? Heeft voor het eerst in zijn leven de
vrees hem verlamd, of laat zijn heldere blik hem voor het
eerst in het onzekere?</p>

<p>Wat al voorbarige vragen! Kom, laten we hem opzoeken,
dan zullen wij wellicht hooren, wat er van aan is.</p>

<p><span class="pagenum"><a name="Page_204" id="Page_204">[204]</a></span></p>

<div class="figcenter">
<img src="images/illustration_20.jpg" width="400" alt="Bij den Admiraal staat een jong Kapitein. (Bladz. 204.)" />
<div class="caption">Bij den Admiraal staat een jong Kapitein. (Bladz. 204.)</div>
</div>

<p>Bij den Admiraal staat een jong Kapitein met dunne lippen,
scherpe gelaatstrekken, flikkerende oogen en beweeglijke ledematen.
Marten noemt hem wel eens „Baas Kwikzilver van
Vloekenburg”.</p>

<p>Het is Kapitein Witte Cornelisz. De With, de bekende
vechtersbaas, ruw in den mond, vreeselijk driftig, maar een
held der helden en zulk een trouw vereerder en verdediger
van zijn Vaderland, als de beste. De West-Indische Compagnie
benoemde hem tot Kapitein op het Admiraalsschip, wel
wetende, dat hij den Admiraal in nood en dood zou bijstaan.</p>

<p>„Hoe toch zoo ongeduldig, Kapitein?” hooren we Piet Heyn
hem vragen.</p>

<p>„Och, laat mij, Admiraal, laat mij! Ik verveel me.”</p>

<p>„Nu ja, ik verveel mij ook. Ik wenschte ook wel van hier<span class="pagenum"><a name="Page_205" id="Page_205">[205]</a></span>
te kunnen trekken; maar wij kunnen toch niet uit pure liefhebberij
om te vechten met de visschen gaan bakkeleien?”</p>

<p>„Ik weet het, Admiraal, ik weet het! Maar mij lokken die
kantoorbezems van de West-Indische Compagnie....”</p>

<p>„U meent de Heeren Bewindhebbers, niet waar?”</p>

<p>„Nu ja, noem ze, zooals u wil, ik noem ze kantoorbezems.
Mij lokken ze nooit weer aan boord van één hunner schepen!
Is dat werk voor een eerlijk zeeman? Als een gemeene
roover op den loer liggen! Eten, drinken, slapen, tijd verluieren!
Bah, het is om zich dood te kniezen! Neen, dàt
is werk van een’ zeeman, dàt: te worstelen met wind en
stroom,&mdash;tegen den vijand opstaan, als een leeuw,&mdash;te
midden van kruitdamp, het gedonder van kartouwen, het
geknal der musketten, onder eene hagelbui van kogels, die
links en rechts de kerels naast je neersmijten, als boomen
in den storm, vooruit, al maar vooruit, neersabelend, wat je
in den weg komt,&mdash;en eindelijk, naast het wapperende
vlaggedoek van de Vereenigde Gewesten, het vijandelijke
vaandel in flarden scheuren en de stukken den verslagene in
het aangezicht smijten! Dàt is mannenwerk! Dàt moest ons
werk zijn, Admiraal!”</p>

<p>Witte was bleek geworden van drift; geen enkel lid aan
zijn lichaam of het was in beweging; zijne oogen flikkerden;
zijne dunne lippen trilden; de neusgaten waren uitgezet, als
van een hollend paard, en de rechterhand klemde zich stuipachtig
om het gevest van het groote heupzwaard.</p>

<p>„Witte, Witte, bedaar, mijn vriend! Wat helpt het, dat
gij u al opwindt en boosmaakt? Geloof me, ook ik zou veel
liever op het oogenblik dwars door een’ machtigen vijand
heenslaan of een fort bestormen, dan hier zoo gluiperig en
katachtig rondsluipen. Geloof me, ook mij prikkelt het hier
van binnen vaak om wat te doen, zooals gij dat zoo gaarne
wilt; maar ik gebruik mijn verstand; ik bedwing mijn lust
en denk: waar niets te doen is, daar moet men wel rusten.
En,&mdash;laat ik eerlijk zijn en zeggen, dat ik al lang gehoopt
heb, de Zilvervloot in te palmen, doch nu ik er toe geroepen<span class="pagenum"><a name="Page_206" id="Page_206">[206]</a></span>
ben om het te beproeven, valt het werk mij tegen en wenschte
ik wel, er mij niet mede belast te hebben. Ik heb het evenwel
op mij genomen, dat werk, en nu zou ik aan mijn’ plicht
te kort doen, als ik niet trachtte, het doel te bereiken.”</p>

<p>„De vijand heeft hier toch bezittingen! Ginder ligt Havana!
Laten we daar zilver en goud halen!”</p>

<p>„Ge zoudt dus willen, dat we die sterkte gingen aantasten?
Weet gij dan niet, dat ik lastbrieven heb, die heel anders
luiden? Men wil liever geen vaste bezittingen. Ze kosten te
veel aan onderhoud en verdediging! Mijne lastbrieven moet
ik derhalve gehoorzamen!”</p>

<p>„Lastbrieven! Laat er soep over koken! Wat weten die
geldtellers, die op muilen achter hun’ lessenaar zitten, van
het werk eens zeemans? Dat ze hun’ mosterdjongens bevelen
geven, goed, daar zijn de luî mosterdjongens voor om dat
te dulden. Maar ik ben geen lakei, geen page, geen knecht,
geen buigend knipmes in een bont paljassenpak, geen dienende,
gluipende, geeuwende mosterdjongen! Dat zijt gij ook niet,
Admiraal! Weet ge, hoe lang we hier reeds als slakken
voortkruipen op bevel van die zoogenaamde Heeren, die
meenen met eene handvol goud alles te kunnen goedmaken,
wat een eerlijk zeeman aan geweten opgeofferd heeft? Bah,
ik haat die geldzakken met een menschengezicht!”</p>

<p>„Kapitein,” sprak thans Piet Heyn met gefronsde wenkbrauwen,
„mag ik u verzoeken, u wat betamelijker uit te
laten over onze Lastgevers? Door in hun’ dienst te gaan,
hebben we stilzwijgend op ons genomen, hunne bevelen te
gehoorzamen en hen, als onze Meesters te erkennen. Valt
het u tegen, best, ik zeide u reeds, dat dit werk mij ook
tegenvalt, ja, tegenstaat zelfs, doch het voegt ons te gehoorzamen.
Zijn we eenmaal in het Vaderland terug, welnu, er
is ook eene landsvloot, we kunnen van Meester verwisselen.
Maar zoolang wij in dienst der West-Indische Compagnie
zijn, is gehoorzamen onze plicht. Gaarne zag ik, dat gij u
ook hieraan hieldt!”</p>

<p>„En als ik dat niet eens wil, Admiraal?”</p>

<p><span class="pagenum"><a name="Page_207" id="Page_207">[207]</a></span></p>

<p>„Gij moet willen, Kapitein! Gij moet, of....”</p>

<p>„Of? Ha, ha, vul niet aan, Admiraal, vul niet aan! Ik
weet, wat ge zeggen wilt. Gij zoudt mij straffen, misschien
wel met den kogel, of als een’ roover, en dat komt meer
overeen met ons handwerk, met een’ strop!”</p>

<p>„Kapitein, dwing er mij niet toe! Ik zou het doen, bij
mijne ziel, ik zou het doen. Ik zou mijn gezag handhaven.
Maar, als ik het gedaan had, dan zou ik zijn, als een Vader,
die zijn’ zoon ter dood geofferd had. Witte, ik houd veel van
u, maar .... rechtvaardigheid sluit de liefde buiten. Bedenk
dat, mijn vriend!”</p>

<p>Witte werd vreeselijk bleek, doch langzamerhand kwam hij
tot bedaren. Hij begon zelf in te zien, dat hij in het ongelijk
was en Piet Heyn de hand toestekende, zeide hij: „Admiraal,
ik zàl gehoorzamen, hoe zwaar het mij ook vallen moge!”</p>

<p>„Dat wist ik wel, Witte, dat wist ik wel! En gaarne wil
ik u ten gevalle zijn. Zoodra er wat te doen komt, zult gij
niet vergeten worden, dat beloof ik u. Alleen dwing mij nu
niet, mijne lastbrieven te buiten te gaan, of tegen de visschen
te gaan vechten.”</p>

<p>„Admiraal,” sprak op dat oogenblik Marten, die de twee
genaderd was, „Admiraal, ziet u wel, dat er verandering in
de lucht is?”</p>

<p>„Laat den Admiraal met vrede! Ik ben je Kapitein. Je
moet het mij zeggen. Ik zal daarna den Admiraal raadplegen,”
sprak Witte.</p>

<p>Marten stond beteuterd daar, doch Piet Heyn zei: „Duid
het den schipper niet euvel, Kapitein! Hij kent mij al zoo
lang, en hij is altijd gewoon zich rechtstreeks tot mij te
wenden!”</p>

<p>„Verkeerde gewoonten moeten afgeleerd worden,” zeide
Witte en verwijderde zich met Piet Heyn naar het achterschip.</p>

<p>„Wel, zoo’n vloekbeest, zoo’n matrozenplaag, die pas komt
kijken,” bromde Marten.</p>

<p>„Een’ uitbrander of afjakker gehad?” vroeg Kapitein Blokmaker,<span class="pagenum"><a name="Page_208" id="Page_208">[208]</a></span>
die het bevel over een ander schip had en slechts
hier gekomen was om den Admiraal te raadplegen.</p>

<p>„Ja, maar ik wacht zoo iets niet meer van hem af. Wat
verbeeldt de driftige gek zich wel?”</p>

<p>„Alles afwachten, Marten, alles, van stukje tot beetje. Daar
zit niets anders op.”</p>

<p>„Gemakkelijk zeggen. Maar ik ben niet gewoon te dansen
naar de pijpen van den eersten den besten windbuil, die bij
ongeluk hier, als Kapitein, is komen aanwaaien.”</p>

<p>„Hei, hei, een windbuil is hij niet. Als we eens aan den
slag gaan, dan wed ik, dat diezelfde windbuil wonderen van
dapperheid verrichten zal. En weet ge, wat ik al lang opgemerkt
heb?”</p>

<p>„Nu, zeg op, wat hebt gij opgemerkt?”</p>

<p>„Dit: wie Witte Cornelisz. de With tot Kapitein heeft moet
maar op zijn tellen passen. Weinig praten en veel doen, dat
staat bij hem op den voorgrond. En geeft hij onverdiend een’
afjakker, och, zwijg en duld, over een kwartier is hij het
vergeten. En reken er op, dat hij wel zorgen zal, dat de
paarden, die de haver verdienen, die ook krijgen. Hij is
een driftige gek, dat geef ik toe; maar de grond van zijn
hart is goed. Wat anders! Wij zullen hier zoo heel lang niet
meer blijven. Het weer zal spoediger veranderen dan wij
denken. Ik wed, dat we storm krijgen en heelemaal van den
koers geslagen worden.”</p>

<p>„En hoe in dat geval met de Zilvervloot?”</p>

<p>„Wel, daar kunnen we dan naar fluiten! Als de Admiraal,
evenals bij vorige gelegenheden, er niet wat anders voor in
ruil neemt, dan komen we zoo mooi platzak thuis, als je
ooit gezien hebt!”</p>

<p>Blokmaker had goed geoordeeld.</p>

<p>Het is twee dagen later en Blokmaker, die Piet Heyn bericht
was komen brengen, dat er van zijn schip, waarmede
hij op den uitkijk geweest was, nog niets van de Zilvervloot
te zien was, is weer op het Admiraalsschip.</p>

<p>De vloot, die zoo doelloos ronddreef, komt in beweging.<span class="pagenum"><a name="Page_209" id="Page_209">[209]</a></span>
Op alle schepen is ieder in de weer. Er zal een storm
komen, zooals er in deze streken zoo vaak een verderf en
vernieling brengt. De tempeesten bij de Groote en Kleine
Antillen zijn bij al wat zeeman heet, berucht. De wind uit
het Oosten wakkert aan.</p>

<p>Piet Heyn staat op de kampanje van zijn schip. Zijn gelaat
is betrokken.</p>

<p>„Er komt werk, Kapitein, maar ander werk dan we gewenscht
hebben! Het is, alsof het ons nooit gelukken zal die
Zilvervloot te krijgen,” sprak hij tot Witte.</p>

<p>„Heel best, Admiraal! Kunnen we niet met den Spanjaard
aan het kloppen gaan, dan maar gevochten met de elementen.
Liever zoo dan anders!”</p>

<p>„Jawel, maar de Zilvervloot!”</p>

<p>„Och, Admiraal, dat is niemendal! Ik ken een’ Admiraal,
die zoolang nog niet geleden, ook op de Zilvervloot uitging.
Hij liep ze mis; maar niet gewoon om thuis te komen zonder
de boterham verdiend te hebben, maakte hij in de Allerheiligen-baai
een twintig prachtig geladen schepen prijs, en
dat niet zoo maar op zijne slofjes, doch met de tanden te
laten zien en toe te bijten. Wij moeten het voorbeeld van
dien Admiraal maar volgen. Dat is in alle gevallen iets
beters ook.”</p>

<p>Piet Heyn begreep natuurlijk, dat Witte hem bedoelde. Hij
liet dat evenwel niet blijken en zeide: „Ik geloof, dat ge
denkt, dat we, als we de Zilvervloot mochten ontmoeten,
die zoo maar voor het nemen zullen hebben! Ge kunt u wel
eens vergissen, Kapitein!”</p>

<p>„Mijnentwege graag: maar ik verwed er ik weet niet wat
onder, dat er in dat geval, al bitter weinig te vechten zal
vallen!”</p>

<p>„Hei, hei, de Spanjaard zal toch zoo laf niet zijn, dat hij
zich met zijne kostbare lading zoo maar zonder slag of stoot
overgeeft?”</p>

<p>„Och, Admiraal, ik heb eerbied voor de dapperheid van
den Spanjaard. Er zijn flinke kerels onder, en wat flinke ook!<span class="pagenum"><a name="Page_210" id="Page_210">[210]</a></span>
Maar wat hebben die luî aan al de schatten, die ze naar
Spanje brengen moeten? Als ze daar aankomen, krijgen ze
geen duit ter belooning, en al het zilver en goud wordt in
de schatkist,&mdash;precies een vat zonder bodem,&mdash;gestort.
Ze verdedigen hun’ eigendom niet, en dan is men niet veel
meer dan een huurling, die een’ vreemden Vorst dient. Komt
het op een vechten aan, dan kiezen ze het hazenpad. Men
raakt niet aan hunne koude kleeren en nog veel minder komt
men aan hun leven. Al dat zilver en goud bederft ieder
karakter en dat van den flinken zeeman ook. Als een matroos
van duiten hield, dan zouden er in de Republiek duizenden
spaarpotjes meer zijn!”</p>

<p>„Ge kunt gelijk hebben, Kapitein!”</p>

<p>„En let op! Als wij de Zilveren vloot mochten nemen, dan
zullen onze matrozen, als er gevaar bestaat, dat de vijand
dien buit terughalen zal, het geroofde verdedigen met moed
en bloed, doch worden ze andermaal uitgezonden om eene
nieuwe Zilvervloot te kapen, dan, bij de eerste gelegenheid
de beste, dat ze aangevallen worden, geven ze zich over,
zonder de hand uitgestoken te hebben om te bewaren, wat
ze in lading hebben.”</p>

<p>„Dat geloof ik nog zoo gauw niet!”</p>

<p>„Ik wel. Als we den buit binnenbrengen, dan is daar bij
ons ook een bodemloos vat, en het volk, met eene bedelaarsfooi
naar huis gestuurd, zal een heel ander volk geworden
zijn! Admiraal, ik heb zoo mijne manier van denken! We
zullen zien wie er gelijk heeft, ik of u.”</p>

<p>Misschien zou dit gesprek nog verder voortgezet zijn, als
het onweer niet plotseling begonnen was in al zijne vreeselijkheid
uit te barsten. Er was nu geen tijd om gesprekken
te voeren, want de tempeesten in de Amerikaansche wateren
waren nog veel gevaarlijker dan de beruchte stormen aan
Kaap de Goede Hoop, waar men aan een deel der zee daarom
den naam van „Matrozen-kerkhof” gegeven had. Zeker zijn
er in de wateren der Antillen veel meer zeemanslevens verloren
gegaan dan in den Oceaan ten Zuiden van de Kaap.</p>

<p><span class="pagenum"><a name="Page_211" id="Page_211">[211]</a></span></p>

<p>Het was nu stellig middag, en toch werd het zoo verbazend
donker, dat men tusschendeks bijna niets zien kon.
Vreeselijke bliksemstralen doorkruisten het loodblauwe zwerk
en de donderslagen volgden elkander zoo schielijk op, dat
ze in één, in één ontzaglijk geluid samensmolten. Steeds nam
de storm in hevigheid toe en zelfs de stoutste matrozen
stonden ontzet. Zoo hadden ze het nog nooit bijgewoond.
Het werd een orkaan, die met reuzenkrachten alles voor zich
uitjoeg, wat hem in den weg kwam. Ook Marten en Blokmaker,
welke laatste geen tijd meer had kunnen vinden om
naar zijn eigen schip terug te keeren, zoo ontzettend snel
was het noodweer opgekomen, herinnerden zich niet, ooit
zulk een’ storm bijgewoond te hebben.</p>

<p>„Kijk hem eens,” schreeuwde Marten zijn’ vriend Blokmaker
in het oor, en hij wees naar het achterschip waar de
roerganger stond.</p>

<p>Blokmaker stond als verslagen toen hij zag, wie daar het
zware werk van den roerganger deed.</p>

<p>Het was Kapitein Witte Cornelisz. de With!</p>

<p>Marten, die zoo op hem gescholden had, werd bleek van
aandoening en zijne oogen al wijder en wijder geopend, werden
één groot stuk bewondering. Hij had voor dien man wel
willen knielen, ja, diep knielen voor dien orkaan-held!</p>

<p>Eene prachtige figuur was hij. De oude Grieken en Romeinen
zouden hun Oppergod Jupiter zoo in beeld gehouwen
hebben!</p>

<p>Het was een lust hem aan te zien, zooals hij daar zelf
het roer gegrepen had. Nu had hij een heel ander voorkomen.
Hij geleek een’ Ridder, die een’ draak ging bestrijden. Rustig,
mannelijk, fier, vastbesloten, onwrikbaar stond hij daar! De
hoed was hem van het hoofd gewaaid. De lange haren fladderden,
als een bos dunne draden, in den wind. Zijne oogen
stonden als altijd. Geen spier van zijn gelaat gaf het geringste
teeken van vrees te kennen. Alles, alles was leeuwenmoed
in en aan hem. Zóó, zóó moest men hem gezien hebben,
dan zou men voor hem door een vlammend vuur loopen.</p>

<p><span class="pagenum"><a name="Page_212" id="Page_212">[212]</a></span></p>

<p>„Een man om voor te knielen,” fluisterde Marten. „Ja, ja,
knielen! En ik, vernagelde goteling, die ik ben, ik durfde
hem „windbuil” schelden! Hem! Hem!”</p>

<p>„Wie op heel de vloot doet hem dat na? Wie? Wie?”
vroeg Blokmaker zichzelf af.</p>

<p>Hij daar aan het roer lette niet op Marten, niet op Blokmaker,
niet op al de matrozen, die in stomme bewondering
hem aanstaarden, hem, dien ze al zoo vaak verwenscht
hadden!</p>

<p>Hij zag zelfs zijn’ Admiraal Piet Heyn niet, die met schitterende
en flikkerende oogen hem aanstaarde!</p>

<p>Hij zag niets anders dan wat hij zien moest, het kompas
en de neertuimelende en weer omhoogstijgende waterbergen
voor zich. Dat hij een held der helden was, hieraan dacht
hij niet. Hij dacht alleen aan het behoud van den bodem,
die aan zijne handen toevertrouwd was.</p>

<p>Lang echter stond hij daar niet, want zoo vreeselijk als
het tempeest was, zoo kort was het ook. Toen de avondzon
aan de verstrooide en van elkander geslagen schepen haar’
nachtgroet toezond, waren storm en zee bedaard, en later
bleek het, dat er slechts één schip bij verloren gegaan was.
Het was dat van Kapitein Blokmaker, die nu Kapitein zonder
schip was.</p>

<p>Van Havana was evenwel niets meer te zien en, hoewel
de storm uitgewoed was, zoo kon Piet Heyn, door den stroom
en den wind tegengewerkt, onmogelijk naar de plaats, vanwaar
de vloot weggeslagen was, terugkeeren.</p>

<p>Wat geen wacht had, ging ter kooi. Ook schipper Marten
kon dat doen, doch wie hem beluisterd had toen hij daar
lag, had hem kunnen hooren mompelen: „Een roerganger
om voor te knielen!”</p>

<hr class="chap" />

<p><span class="pagenum"><a name="Page_213" id="Page_213">[213]</a></span></p>




<h2><a name="NEGENTIENDE_HOOFDSTUK" id="NEGENTIENDE_HOOFDSTUK">NEGENTIENDE HOOFDSTUK.</a><br />

<small>Een goed antwoord.</small></h2>


<p>Intusschen had de Gouverneur van Havana, Don Lorenzo
de Cabrera, de Nederlandsche vloot wel ontdekt. Hij begreep
zeer goed, wat zij in haar schild voerde. Daarom zond hij
eene bark in zee om den Admiraal der Zilvervloot, Don
Francisco de Buenavida, te waarschuwen, niet uit te zeilen,
wijl hij anders gevaar liep, overmeesterd te zullen worden.
Den achtentwintigsten Augustus was Piet Heyn na veel worstelens
weer zoo ver teruggekeerd, dat hij het eiland Cuba
opnieuw in het gezicht kreeg. Van vijandelijke schepen was
evenwel niets te zien.</p>

<p>Den volgenden dag stonden Piet Heyn en Witte weer samen
te beraadslagen hoe men nu verder handelen zou, toen Marten,
die maar altijd op den loer lag of hij niets verdachts zag,
weer op de beide Scheepshoofden afkwam. Ditmaal dacht
hij er evenwel aan, niet tot den Admiraal, maar tot Witte
te spreken.</p>

<p>„Kapitein,” zei hij, „ginder is een zeil!”</p>

<p>„Ik zie het niet,” antwoordde Witte.</p>

<p>„Ik ben zoo gelukkig hier aan boord de beste oogen te
hebben, Kapitein! Ik zie een zeil. Het is geen Hollander!”</p>

<p>Piet Heyn richtte nu ook zijn’ eenvoudigen scheepskijker
in de aangewezen richting en sprak: „De schipper heeft gelijk;
het is eene Spaansche bark.”</p>

<p>„Dan er op af,” riep Witte en aanstonds gaf hij bevel de
bark na te zetten.</p>

<p>Het bleek evenwel spoedig, dat dit niet ging. De bark
scheen beter zeiler dan het Hollandsche Admiraalsschip.</p>

<p>„Admiraal, laat mij een jacht nemen en het nazetten,”
sprak Witte.</p>

<p>„Goed, Kapitein, doe dat!”</p>

<p>In een oogenblik was het jacht de „Vos”, bemand met een<span class="pagenum"><a name="Page_214" id="Page_214">[214]</a></span>
veertigtal flinke gasten onder bevel van Witte Cornelisz. De
With. Ook Marten en Blokmaker waren, met goedvinden van
Piet Heyn, aan boord van dat scheepje gegaan. Zij wilden
met dien Kapitein wel eens een kansje wagen. En nu zagen
ze met bewondering, welk een uitmuntend zeeman hij ook in
allerlei kleinigheden was, en later getuigden ze, dat hij hen gedurig
beschaamd zette; want menigmaal werd er zulk eene beweging
gemaakt, dat ze dachten: „Waar moet dat nu heen?”
en een paar oogenblikken later zagen ze, dat ze door die
vreemde beweging weer een heel eind op de bark gewonnen
hadden. Hij wist van alles gebruik te maken. Niets ontging
zijn oog. Eindelijk hadden ze de bark binnen schot.</p>

<p>„Vuur,” beval Witte.</p>

<p>Het kanon brandde los;&mdash;de Spaansche bark streek de vlag.</p>

<p>„Ellendige lafaards,” schold Witte. „Wie geeft zich nu bij
het eerste schot het beste, over?”</p>

<p>Men kon zien, dat het hem speet, dat er geen tegenweer
geboden werd, en weldra was men de bark terzijde. Witte
klom er aan dek en vroeg den Kapitein: „Waarheen, Senor?”</p>

<p>„Ik heb van den Gouverneur van Havana bevel gekregen,
den Admiraal der Zilvervloot te waarschuwen, dat er kapers
op de kust zijn,” gaf de Spaansche Kapitein openhartig ten
antwoord.</p>

<p>„Waar houdt die vloot zich op?”</p>

<p>„Ik heb al verscheidene dagen gekruist en ze nog niet gevonden,”
luidde het antwoord.</p>

<p>„Ook al goed! Gij zult alvast niet meer voor verklikker
spelen. Gij zijt mijn gevangene!”</p>

<p>„Dat begrijp ik wel. Het is mij geheel onverschillig. Zult
ge ons ook over de kling jagen?”</p>

<p>„Lafaards hangen we,” beet Witte hem toe. „Maar wees
gerust, we zullen niet aan uw leven komen.”</p>

<p>Witte ging thans met de bark op sleeptouw naar de vloot
terug, en toen Piet Heyn vernam, wat de Kapitein van de
bark in last had, gaf hij aanstonds bevel, dat het jacht
de „Vos”, onder Witte’s aanvoering zou blijven kruisen om<span class="pagenum"><a name="Page_215" id="Page_215">[215]</a></span>
te zien, of er nog meer van die vaartuigen waren. De gevangen
Kapitein had wel gezegd, dat hij alleen uitgezonden was,
doch men vertrouwde hem niet. De man scheen al te oprecht.
Op het Admiraalsschip werd Witte door Kapitein Blokmaker
vervangen, zoodat de drie oude vrienden weer samen bleven.</p>

<p>Ondertusschen was een gedeelte der vloot onder bevel van
den Vice-Admiraal Joost Banckers, nog altijd van de hoofdvloot
gescheiden. Dit hinderde Piet Heyn; men kon niet
weten, hoe men hem noodig had. Zoo werd het de achtste
September.</p>

<p>„Twee zeilen! Twee zeilen!” riep de uitkijk opeens.</p>

<p>Iedereen zag het en spoedig werd men een Hollandsch
schip gewaar, dat een’ prijsgemaakten Spanjaard achter zich
had. Toen het schip nader kwam, zag men, dat het de „Witte
Leeuw”, Kapitein Jan Jansz., van Hoorn was.</p>

<p>Bij den Admiraal gekomen vroeg deze: „Welk schip hebt
gij buitgemaakt?”</p>

<p>„Een verdwaald lam uit de groote schaapskooi, Admiraal!
Volgens het zeggen van den Spaanschen Kapitein moet de
Zilvervloot niet ver meer af zijn.”</p>

<p>Dat bericht was weldra over de geheele vloot verspreid
en het scheepsvolk vloog in het want om te zien, of de vloot
nog niet in aantocht was. Aller hart klopte van verwachting.
Zelfs Piet Heyn, die anders steeds zijne bedaardheid behield,
kwam, of hij wilde of niet, in eene hevige spanning.</p>

<p>„Dat die stroom nu toch niet wat verandert,” zeide Piet
Heyn tot Blokmaker. „Gij zult zien, dat ze ons nog ontsnappen,
als dat zoo blijft.”</p>

<p>„Dan maar naar de Allerheiligen-baai of naar Havana,”
antwoordde Blokmaker.</p>

<p>„Nu, met ledige handen zal ik niet thuiskomen, hoeveel
het mij dan ook spijten zou, als de kans alweer verkeken
was. Ik wil wel zeggen, dat ik nu zelf lust begin te krijgen
in dien buit. Een paar dagen geleden had Witte mij bijna er
toe gebracht om die Zilvervloot te laten loopen.”</p>

<p>Hij zweeg een oogenblik, keek naar het water en riep<span class="pagenum"><a name="Page_216" id="Page_216">[216]</a></span>
toen: „Kijk, kijk toch dien stroom eens! Hij gaat nog sterker
dan zooeven.”</p>

<p>Piet Heyn stampvoette van kwaadheid.</p>

<p>Had hij eens geweten hoe diezelfde stroom, die hem zoo
scheen te tergen, juist de oorzaak zou zijn, dat ditmaal de
kans voor hem niet verkeken zou wezen; want, waar hij
<em class="gesperrt">hier</em> de Hollandsche vloot tegenwerkte, deed hij wat verder
een der vaartuigen der Zilvervloot op eene klip stooten, ten
gevolge waarvan het een lek bekwam. De Bevelhebber, niet
wetende, dat er eene Hollandsche vloot in de nabijheid was,
gaf bevel het vaartuig te lossen om het zoo te kunnen kalfaten.
Dit oponthoud deed de Zilvervloot in handen der Hollanders
vallen; want had het niet plaats gehad, ze zou den
dans ontkomen zijn. Eindelijk was het vaartuig hersteld; het
werd weer geladen en den achtsten September ging de rijk
geladen vloot onderzeil.</p>

<p>Piet Heyn was nu op de hoogte van Matanzas, eene havenstad,
eenige mijlen ten Oosten van Havana gelegen, en de
morgen van den negenden September begon aan te breken.</p>

<p>„Schipper, kijk eens! Zijn dat er wel van de onzen?” vroeg
de barbier, die al ik weet niet hoeveel zenuwdrankjes geslikt
had om niet zoo gedurig te beven.</p>

<p>„Alle boeren en vischvrouwen, dat zijn Spanjolen,” riep
Marten, en zonder zich aan een’ uitval van den barbier te
storen, liep hij de deur van de Kapiteins-hut open en viel
languit op den grond.</p>

<p>„Zijt gij bezeten, kerel? Wie zijt gij?” riep Blokmaker,
die niet zag, wie daar voorover in zijne kajuit viel.</p>

<p>„Wel tien Spaansche schepen zijn ons in het gezicht. Ik
geloof, dat ze onze lichten voor die van Spaansche schepen
hebben aangezien,” zeide Marten.</p>

<p>Maar Blokmaker was al op het dek en verstond de laatste
woorden van zijn’ schipper niet. Hij liet terstond Piet Heyn
roepen en toen deze verschenen was, gaf hij oogenblikkelijk
bevel, daar er niet genoeg wind was om te zeilen, de booten
en sloepen te bemannen en er jacht op te maken. Als het<span class="pagenum"><a name="Page_217" id="Page_217">[217]</a></span>
wat lichter werd, zouden de vijanden hunne vergissing wel
ontdekken. Dus: „Voort, voort! Haast je! Rept je!”</p>

<p>In een omzien waren de booten en sloepen in zee en de
Spanjaarden ziende, dat ze in het net geloopen waren, zett’en
alle zeilen bij om te ontvluchten. Maar dit belette hun de
windstilte. Aangevuurd door den driftigen Witte, die gemaakt
had, dat hij er met de „Vos” bij was, viel men de tien
schepen aan en, tot ergernis alweder van „Kapitein Kwikzilver”,
de Spanjaarden gaven zich bijna zonder slag of stoot
over. Slechts één schip ontkwam.</p>

<p>Men was in de wolken van vreugde! De Zilvervloot nu al
in handen, en dat zoo gemakkelijk! Het was niet te gelooven!
Men brak de luiken open. Ieder wilde den schat, den gemakkelijk
verkregen buit, zien!</p>

<p>Eilaci, hoe vond men zich bedrogen! Geen goud, geen
zilver, geen paarlen, geen diamanten! Bah, alleen huiden,
meel, brood, Campèche-hout, indigo, tabak, suiker en cochenille!
Had men daarop zoolang geloerd? Was dàt nu de vloot, die
Peru’s schatten naar Spanje bracht?</p>

<p>Maar stil, wat wordt daar gefluisterd? Zegt men daar niet,
dat dit de Zilvervloot niet is? Zou deze dan waarlijk den
dans ontsprongen zijn?</p>

<p>„Neen, niet ontsnapt! Ze moet nog komen,” bevestigt er
dadelijk een, en zoo klonk het over en weer, tot het bevel
gegeven werd, de prijsgemaakte bodems terstond naar de
vloot te brengen.</p>

<p>Het viel Piet Heyn ook tegen; maar hij troostte zich met
de gedachte: beter een half ei dan een ledige dop. Hij naderde
een der gevangengenomen Spaansche Bevelhebbers, en vroeg:
„Senor, is de Zilvervloot het ontkomen?”</p>

<p>„Neen! Ze is opweg om u even gemakkelijk in handen te
vallen, als wij,” luidde het gulle antwoord.</p>

<p>„Waar is ze?”</p>

<p>„Eer het avond is, zult ge haar te loefwaart zien. Ze zou
u evenwel zeker ontkomen zijn, als we geen oponthoud gehad
hadden.”</p>

<p><span class="pagenum"><a name="Page_218" id="Page_218">[218]</a></span></p>

<p>„Hoe kwam dat?”</p>

<p>„De stroom, die ons tegen was, deed een der vaartuigen
lek stooten en de Bevelhebber liet het lossen om het te
kunnen kalfaten.”</p>

<p>„Wat zijn wij, menschen, toch kortzichtig,” zeide Piet
Heyn tot Blokmaker. „Juist de stroom, dien we zoo verwenschten,
zal ons de Zilvervloot in handen spelen!”</p>

<p>Toch liep het al tegen den middag eer andermaal het geroep
klonk van: „Zeilen! Zeilen in ’t zicht!”</p>

<p>„Welke schepen zijn dat?” vroeg Piet Heyn aan denzelfden
Spaanschen Kapitein.</p>

<p>„Dat zijn galeien der onzen!”</p>

<p>„Waarmede geladen?”</p>

<p>„Onbekend, Senor! Wij waren bij het laden niet tegenwoordig.
Wij behooren niet tot de Zilvervloot!”</p>

<p>„Is dat dan de Zilvervloot?”</p>

<p>„Dat is ze!”</p>

<p>Een goed opmerker had niet meer te vragen of de Spanjaard
wel waarheid sprak; want nauwelijks hadden de Spaansche
galeien de Hollandsche vloot gezien, of ze zett’en het, onder
begunstiging van het stijve koeltje, op de vlucht.</p>

<p>„Ze zullen de baai van Matanzas binnenloopen, Admiraal!”
sprak Witte, die op het Admiraalsschip gekomen was om
daar verdere bevelen te vernemen.</p>

<p>„We zullen ze nazetten. De baai is, vooral aan het begin,
te ondiep voor galeien van zulk een’ diepgang en die zoo
geladen zijn. Ze zullen aan den grond raken. Maar eer ze
daar zijn, moet een schip der onzen er wezen. De „Vos” is
een uitstekend zeiler. Aan u, Kapitein Witte, de eer, om
met dat jacht den Spanjaard voor te zijn.”</p>

<p>„Ik zal hen voor zijn, Admiraal,” antwoordde Witte en
in een’ ongelooflijk korten tijd was hij op zijn snelzeilend
jacht en zette hij den vijand na, terwijl Piet Heyn intusschen
de heele vloot voor den wind liet loopen.</p>

<p>Dit geschiedde terstond, doch het bracht de andere schepen
van de vloot in twijfel omtrent de bedoeling van den Admiraal.<span class="pagenum"><a name="Page_219" id="Page_219">[219]</a></span>
Men wist niet of het hem te doen was om de zes galeien,
die loefwaarts lagen, of om de zes andere van den wal te
houden. Spoedig evenwel zag Piet Heyn, dat zijne pogingen
vruchteloos waren. De galeien bereikten vóór hem de baai.
Dit bracht evenwel den Spanjaarden geen uitkomst. Aan verdedigen
werd niet gedacht. Wel gaven de Bevelhebbers last,
de schepen, die aan den grond geraakt waren, vlot te helpen
maken, doch bij dit werk raakten ze alle vast.</p>

<p>„Breng de lading aan den wal!” klonk het bevel van den
Spaanschen Admiraal.</p>

<p>Maar bevelen krijgen en bevelen uitvoeren waren voor de
verslagen Spaansche matrozen verschillende zaken. Het scheen,
dat de angst en de schrik hunne armen verlamd, hunne
gedachten zoek gemaakt hadden. Hier kwam er een met een
vaatje spijkers aanzeulen. Daar viel er een, door de duisternis
van den nacht, die ondertusschen ingevallen was, misleid,
van de loopplank in het water. Ginds trachtte een derde zijn
eigen boeltje aan den wal in veiligheid te brengen. De
Admiraal werd half razend van nijd, en zou misschien zelf
nog aan den arbeid gegaan zijn, zoo een der Onderbevelhebbers
hem niet, als zijne meening gezegd had, dat ze hier
wel aan den grond zaten, doch tegelijkertijd veilig. De Hollandsche
schepen konden hier toch ook niet komen, en hen
met booten en sloepen aanvallen, dat was te dol, om dat ook
maar een enkel oogenblik te veronderstellen.</p>

<p>De Admiraal had echter genoeg van de Nederlanders gehoord,
om het gevoelen van dien Kapitein niet toegedaan te
zijn, doch zoodra hadden de manschappen niet gehoord, dat
een der Kapiteins, als zeker verteld had, dat ze hier volkomen
veilig waren, of ze deden nog minder dan vóór dien
tijd, en zij, die dit zoo vast en zeker niet geloofden, werkten
zóó traag en zóó onhandig, dat de nacht verliep zonder dat
er iets van belang aan den wal in veiligheid gebracht was.</p>

<p>De onzen durfden in de duisternis niet onder den wal
komen om niet hetzelfde lot te deelen van de vijandelijke
schepen en omhoog te varen. Op het oogenblik viel er dus<span class="pagenum"><a name="Page_220" id="Page_220">[220]</a></span>
niets te doen dan de baai afsluiten, om loskomenden Spanjaarden
het uitloopen te beletten.</p>

<p>Piet Heyn zag met een verstoord gelaat de Spaansche
schepen, waarop hij al zoo lang had gewacht, liggen, en
bromde: „Daar zijn ze nu, jawel, maar hoe krijgen wij ze?”</p>

<p>Ondeugend lachend kwam Marten hem nader, en alsof hij
wist welke vraag de Admiraal zichzelf gedaan had, zeide de
wakkere schipper niets anders dan: „San-Marcello do Mar,
Admiraal!”</p>

<p>Piet Heyn had een goed antwoord gekregen.</p>



<hr class="chap" />
<h2><a name="TWINTIGSTE_HOOFDSTUK" id="TWINTIGSTE_HOOFDSTUK">TWINTIGSTE HOOFDSTUK.</a><br />

<small>Spanje’s zilveren pols goed gevoeld.</small></h2>


<p>Nauwlijks was de dageraad aangebroken of er werd op het
Admiraalsschip krijgsraad gehouden, en toen alle Kapiteins
bijeen waren, begon Piet Heyn met te zeggen: „Mannen, wij
weten het, dat we de lang gezochte Zilvervloot voor ons
hebben liggen in de vrij ondiepe baai van Matanzas. Gaarne
zou ik uw’ raad willen inwinnen, wat nu in deze te doen
om het tot een goed einde te brengen!”</p>

<p>Het eerst was het woord aan Loncq, den Vice-Admiraal,
dan aan Claesz., den Schout-bij-nacht, en vervolgens aan de
verschillende Kapiteins in volgorde van hun’ ouderdom, doch
toen allen gesproken en hunne meening te kennen gegeven
hadden, bleek het dat er niet één met hetzelfde voorstel voor
den dag was gekomen en was Piet Heyn genoodzaakt uit de
verschillende voorstellen het een en ander te nemen om een
nieuw voorstel te doen, hetwelk hierop neerkwam: „Van elk
schip doe de helft der bemanning een aanval op den vijand
in booten en sloepen. De andere helft blijft aan boord en doe
onze schepen zoo dicht mogelijk naderen om den aanval der
booten en sloepen krachtig te ondersteunen!”</p>

<p><span class="pagenum"><a name="Page_221" id="Page_221">[221]</a></span></p>

<p>Dit voorstel werd aangenomen en thans repte men zich
om het te gaan uitvoeren, doch vooraf vroeg een der Kapiteins
of men den vijand kwartier moest geven, als hij er om
vroeg, waarop Piet Heyn ten antwoord gaf, dat dit afhing
van den tegenstand, dien men ontmoeten zou. Stelde de vijand
zich dapper te weer, dan geen kwartier geven, doch gaf hij
zich gauw over, dan wel. Lafaards waren nooit te vreezen,
meende hij, ze mochten in het leven blijven.</p>

<p>„Dan krijgen ze allen kwartier!” zeide Witte lachende.</p>

<p>Zoodra alles besproken was, begaf ieder zich op zijn’ post
en nauwelijks was dat geschied, of de booten en sloepen
werden uitgezet en bemand.</p>

<p>Piet Heyn, Witte, Blokmaker en Marten voeren in twee
booten naast elkander.</p>

<p>„Naar het Admiraalsschip, schipper!” beval Piet Heyn.</p>

<p>„Goed, Admiraal, het zal zoo zijn!” sprak Marten.</p>

<p>In het eerst scheen het, dat de Spaansche Bevelhebber
zich wilde verweren, doch toen de onzen eenige musketschoten
gelost hadden, hield alle vertoon van tegenweer op
en kwam men de reusachtige galei terzijde.</p>

<p>„Hier liggen we nu!” mompelde Piet Heyn, „maar hoe
komen we er tegen op?”</p>

<p>Daar viel Marten aan den boeg een afhangend touw in
het oog.</p>

<p>„Ik ga touwen halen, Admiraal,” riep de oude schipper,
en tot verbazing van alle matrozen, die in de boot zaten,
klauterde hij als een aap naar boven.</p>

<p>Van deze stoute daad scheen de Spanjaard niets gezien te
hebben, en zoodra Marten aan dek der galei was, riep hij met
al de kracht zijner longen: „Hoezee voor Piet Heyn!”</p>

<p>Met behulp van Witte werden ras een paar touwen vlug
vastgemaakt en uitgeworpen, zoodat spoedig de eene Hollander
na den anderen op het dek sprong.</p>

<p>Het was of het: „Hoezee voor Piet Heyn!” van Marten
de Spanjaarden met machteloosheid geslagen had. Ze dachten
er niet aan, eerst dien éénen man en dan de enkele andere<span class="pagenum"><a name="Page_222" id="Page_222">[222]</a></span>
mannen neer te schieten of te verjagen. Het woord „Piet
Heyn” had hen verlamd. Den man, die dezen korten naam
droeg, kenden ze al te goed.</p>

<p>De een na den ander der onzen kwam op den Spanjaard,
en toen Piet Heyn zelf er ook was, gaf de Spaansche Admiraal
zich, zoo goed als na geen tegenstand, over.</p>

<p>De Spaansche vlag werd neergehaald en die van de West-Indische
Compagnie in top geheschen.</p>

<div class="figcenter">
<img src="images/illustration_21.jpg" width="550" alt="Wat niet vluchten kon, viel op de knieën en bad." />
</div>

<p>Het geroep van: „Piet Heyn!” klonk van het eene Spaansche
schip tot het andere, en overal bracht het schrik en
sloeg er de vijand op eene lafhartige vlucht. Wat niet vluchten
kon, viel op de knieën en bad: <span lang="es" xml:lang="es">„Buena guerra! Buena guerra!”</span>
wat de Spaansche uitroep was voor: „Genade! Spaar mijn leven!”</p>

<p>Op hunne beurt stonden de Nederlanders over zooveel lafheid
verslagen. Waakten ze of droomden ze? Waren het geen
spookschepen, die ze daar met hunne fabelachtig rijke lading
zonder slag of stoot veroverden?</p>

<p>Men dacht er niet lang over na en begon te plunderen.</p>

<p>Kisten en kasten werden opengebroken, en ofschoon men
het niet in het openbaar durfde doen, velen waren er toch,
die in alle stilte zich kostbare voorwerpen toeëigenden.</p>

<p>„Kijk eens, schipper! Een mes met gouden hecht en met
briljanten omzet!” fluisterde de bottelier en liet het Marten zien.</p>

<p>„Hoe kom-je daaraan?”</p>

<p>„Het is buit, man, het is buit! Maak dat je ook wat krijgt.
Nu laat de Admiraal het nog door de vingers zien. Straks
is het uit! Toe, ga, er is nog veel meer!”</p>

<p>„De Heeren Bewindhebbers zullen het wel goedmaken.
Ik steel niet,” sprak Marten en drukte vooral op steel.</p>

<p>„Bah, ze schepen ons af met koperen geldstukjes, dan
kunnen de kinderkens er mee spelen! Je zult het zien. Wij
krijgen er vast niet veel van!”</p>

<p>„Al kreeg ik niets! Ik wil mij niets toeëigenen, wat mij
niet toekomt,” klonk het norsch.</p>

<p>Werkelijk had Piet Heyn wel gezien, wat er voorviel,
doch, hoe wrevelig het hem stemde, hij zweeg.</p>
<p><span class="pagenum"><a name="Page_223" id="Page_223">[223]</a></span></p>
<p>„Admiraal, ziet ge wat er van ons scheepsvolk wordt,
als ze voor een ander roovertje spelen? Ze stelen zelf zoo
hard als de raven,” sprak Witte, en zijne dunne lippen
plooiden zich tot een’ smadelijken lach.</p>

<p>„Och, Witte, zie dat een poosje door de vingers en zeg er
nooit iets van. Doe maar, alsof ge het niet ziet.”</p>

<p>„Ik zou het ook bezwaarlijk kunnen verbieden, Admiraal!
Toch doet het mij genoegen te zien, dat er nog zijn, die
zich te goed houden om te kapen. Marten en Blokmaker zijn
een paar ferme kerels!”</p>

<p>„Dat zijn ze, Witte! Maar laat het sein tot vereenigen
geven. Het is het eenige middel om de plundering te doen
ophouden.”</p>

<p>Witte deed het en spoedig kwamen de Kapiteins, de Vice-Admiraals
en de Schout-bij-nacht bij Heyn aan boord om
hem geluk te wenschen met de verovering, en te vragen,
wat er nu gedaan moest worden.</p>

<p>„Nu alles zoo goed en spoedig is afgeloopen, moesten we
terstond beginnen met de galeiën te lossen en al wat ze
bevatten voor een deel over te brengen op onze schepen. De
galeiën, die we vlot kunnen krijgen, behoeven niet ledig
gehaald te worden. Maar spoedig, de tijd van het jaar dringt,
en de Spaansche vloot kan ons overvallen eer we er op
bedacht zijn,” luidde het bevel van den Admiraal.</p>

<p>Vijf dagen was men onvermoeid met het lossen bezig.</p>

<p>„Nu weet ik, Kapitein, hoe het komt, dat de Spanjool geen’
weerstand bood,” zeide aan het einde van den eersten dag
Marten tot Witte.</p>

<p>„Ik ook, Marten! Al die schatten zijn van de Indianen
gestolen. De Spanjaarden zijn dieven. Van de tien zijn er
negen laf. Je bent dat zeker wel met mij eens. Wat anders.
Met genoegen heb ik gezien, dat jij geen dievenbloed hebt
en Kapitein Blokmaker heeft het ook niet. Dat lijkt me, en
ik houd het ervoor, dat wij drieën het best met elkander
zullen kunnen vinden.”</p>

<p>Een warme handdruk bezegelde deze woorden, waarop<span class="pagenum"><a name="Page_224" id="Page_224">[224]</a></span>
evenwel terstond volgde: „En nu aan het werk. Er is veel
te doen en&mdash;we zijn nog niet thuis!”</p>

<p>Met verbazing had Marten onzen Witte hooren spreken,
en eene kist beetpakkende, zeide hij: „Stille wateren hebben
diepe gronden. Schijn bedriegt. Hij is zoo kwaad niet als
zijn mutsje wel staat! Zijn er nog meer zulke spreekwoorden,
pas ze dan op Witte Cornelisz. De With toe, Marten, en je
zult wel doen! Jammer maar, dat hij zoo driftig is en dikwijls
zoo ontzettend vloekt. In kalmte en vroomheid kan hij van
onzen wakkeren Admiraal een lesje nemen!”</p>

<p>Den zeventienden September was alles gereed en gaf
Piet Heyn bevel tot den terugtocht. Inmiddels had hij de
jachten „de Ooievaar” en „de Vos” met Witte naar het
Vaderland gezonden om daar den gunstigen uitslag van den
tocht bekend te maken. „De Ooievaar” kwam den vijftienden
November gelukkig aan. Schipper Salomon Willemsz. begaf
zich terstond naar Den Haag om aan Zijne Excellentie Prins
Frederik Hendrik de heugelijke tijding mede te deelen. Voor
dit bericht ontving hij van den Prins een gouden keten. Op
de vraag evenwel hoe groot vermoedelijk de buit was, kon
hij echter geen antwoord geven. Geen wonder derhalve, dat
men de terugkomst van de geheele vloot met het grootste
verlangen te gemoet zag. De „toebackdrinckers” zaten tot
diep in den nacht te midden van den rook, als haringen in
eene bokkingkeet te praten over Piet Heyn en over de
Zilvervloot.</p>

<p>Maar hoe ongeduldig de „toebackdrinkers” ook werden, ze
moesten even goed geduld leeren oefenen, als de Heeren
Bewindhebbers der Compagnie zelf. Eerst den zeven- en achtentwintigsten
November kwamen er vijf schepen aan, en
eene maand later nog drie. Toevallig hadden deze de keur
van de lading niet in, zoodat velen al begonnen te roepen:
„Nu, hier zal het wel zijn: veel geschreeuw en weinig wol!”</p>

<p>De oorzaak dezer vertraging lag niet aan den wakkeren
Vlootvoogd; het was geheel buiten zijn toedoen.</p>

<p>Men had op de terugreis met veel tegenspoeden te kampen,<span class="pagenum"><a name="Page_225" id="Page_225">[225]</a></span>
en daar de meeste ververschingen op de vloot ontbraken,
kwam er een groot getal zieken. Ja, de vloot was zóó verzwakt,
dat het Piet Heyn alleen met de grootste moeite
gelukte, zich door eenige Spaansche schepen, die op wacht
lagen, heen te slaan en de havens van Plymouth en Falmouth
binnen te loopen. Hij kon het niet tot Nederland brengen door
de menigte zieken, die op alle schepen waren. Het gevolg
hiervan was, dat hij zelf pas in het begin van Januari van
het jaar 1629 in het Vaderland aankwam met de schepen,
die den schat bevatten, en nu eerst hoorde men uit den
mond van Piet Heyn hoe groot de vermoedelijke waarde van
den buit, ten ruwste berekend, was. Piet Heyn schatte haar
op acht à negen millioen.</p>

<p>Als een loopend vuurtje ging het nieuws door het land en
overal waar Piet Heyn kwam, werd hij door het volk, door
jong en oud, door rijk en arm, met het grootste gejuich
ingehaald. Het loopen was hem onmogelijk. Dat geschreeuw
en gejoel, dat geroep van: „Leve Piet Heyn!” begon hem in
het einde zoo te vervelen, dat hij gramstorig uitriep: „Siet
hoe het volck nu raest, omdat ik zoo grooten schat thuis
brenge, daer weijnich voor hebbe gedaen ende tevoren, als
ick der voor hadde gevochten, ende verre grooter daden gedaen,
als dese, en heeft men sich nauwlijx aen mij ghekeert!”</p>

<p>Zoodra alle schepen in behouden haven lagen, kon de
West-Indische Compagnie zelve aan het werk gaan en uit
eene vluchtige begrooting, waarbij nog heel wat aan maat
en strijkstok bleef hangen, bleek het, dat de buit op niet
minder dan elf millioen gulden kon geschat worden. Het was
eene som, die nu misschien wel een kapitaal van vijftig
millioen gulden zou uitmaken.</p>

<p>En al die schatten waren voor de aandeelhouders der jonge
Compagnie, die hierdoor opeens in rijkdom verre boven hare
oudere zuster, de Oost-Indische Compagnie kwam te staan,
doch niet in haar voordeel, want de aandeelhouders der West-Indische
Compagnie waren zoo tuk op de gemakkelijk verkregen
schatten, dat ze niet luisterden naar den verstandigen<span class="pagenum"><a name="Page_226" id="Page_226">[226]</a></span>
raad van de Bewindhebbers om een groot gedeelte van den
buit te bewaren, als een appeltje voor den dorst. Men eischte
eene ruime uitdeeling en stelde zich met niet minder dan
vijftig percent tevreden.</p>

<p>De Bewindhebbers waren wel genoodzaakt toe te geven,
doch wisten evenwel te bewerken, dat zij, die zulk een’
schat in het Vaderland gebracht hadden, toch eenigszins beloond
werden. Piet Heyn kreeg zevenduizend gulden en de
matrozen ontvingen ieder zeventien maanden soldij. Later
werd Piet Heyn door Hunne Hoogmogenden eene gouden
keten ter waarde van dertienhonderdvijftig gulden, Loncq
eene van zes- en Banckers eene van vierhonderd gulden
vereerd. Er werden gedenkpenningen geslagen, en over het
geheele land werd, op bevel der Regeering, een dankdag
gehouden.</p>

<p>Piet Heyn kocht voor zijn aandeel in den buit een huis
te Delft. Hij was den dienst in de Compagnie moede. Het
had den ronden en flinken zeeman tegen de borst gestuit,
dat men de matrozen niet wat ruimer bedacht had, want ze
waren toch meer dan de helft van dien tijd in dienst der
Compagnie geweest. Hij bekeek de zaken met een heel ander
oog dan vroeger. De matrozen hadden oproer gemaakt toen
ze zagen, dat bijna alles in de geldkisten der Compagnie
verzonk, die er goede sier van maakte. Dat oproer had men
zelfs met troepenmacht moeten dempen. Dit hinderde den
Admiraal niet weinig en hij zag nu, dat zijn Kapitein Witte
Cornelisz. de With niet zoo geheel ten onrechte tegen het
nemen der Zilvervloot ingenomen was. Het was waar: het
scheepsvolk had iets rooverachtigs over zich gekregen. En
daarbij, de Compagnie scheen met het beloonen der manschappen
al zeer zonderling te werk gegaan te zijn. Kapitein
Witte Cornelisz. de With kreeg, hoe Piet Heyn er zich ook
voor inspande, niets, en toch was het Witte geweest, die
door het nemen van de eerste bark, de hoofdoorzaak was,
dat de Zilvervloot in onze handen viel. Best mogelijk kan
het evenwel zijn, dat men hem niet vergeten had, doch dat<span class="pagenum"><a name="Page_227" id="Page_227">[227]</a></span>
hij voor elke belooning bedankte. Hij was er de man voor
om dat te doen.</p>

<p>De Compagnie, die meende al heel scheutig geweest te
zijn, keek vreemd op toen Piet Heyn zijn ontslag uit haar’
dienst vroeg, doch ieder, die hem kende, kon niet anders
dan die daad goedkeuren.</p>

<p>„Zeg, Marten, nu pas heb ik achting en eerbied voor
Admiraal Piet Heyn,” zeide op zekeren dag Witte tot Marten,
dien hij op eene der Amsterdamsche grachten ontmoette.</p>

<p>„Waarom, Kapitein?”</p>

<p>„Omdat hij er feestelijk voor bedankt heeft langer in dienst
der Compagnie te zijn. Dat bewijst, dat hij het hart op de
rechte plaats heeft. Zeg het hem bij gelegenheid. En nu, tot
ziens! De groeten aan je vriend Blokmaker. Maar ja, dat is
waar ook, als je soms weer als schipper uit wilt, dan heb
ik een plaatsje voor je op mijn schip, hoor! Ik ben in dienst
van het Land, en hartelijk hoop ik weldra in de gelegenheid
te zijn te staan tegenover een’ vijand, die mij toeroept: „Kom
op, als je durft!” Dat voelen aan dien zoogenaamden zilveren
pols van een’ lafaard is geen werk voor je Admiraal, voor
Blokmaker niet, voor jou niet en voor mij nog minder! Hadie!”</p>

<p>En hoe was het met Moeder Heyn?</p>

<p>Och, haar had al dat gejuich over haar’ zoon meer verdriet
dan genoegen gedaan. Maar toen hij haar in heure
eenvoudige woning opzocht, ja, toen was zij hem toch vol
vreugde in de armen gevallen en had zij hem: „goed kind”
genoemd. Maar blijder was ze, toen ze hoorde, dat hij in
Delft een huis gekocht had en nu voortaan, als een stil
burger, aan de zijde van zijne vrouw en in de nabijheid van
zijne Moeder zou gaan leven.</p>

<p>Wat was ze gelukkig! Bleef hij dan nu aan den wal en&mdash;voorgoed
aan den wal? Zij hoopte het; het was Moeder
Heyns innigste wensch.</p>

<hr class="chap" />

<p><span class="pagenum"><a name="Page_228" id="Page_228">[228]</a></span></p>




<h2><a name="EEN-EN-TWINTIGSTE_HOOFDSTUK" id="EEN-EN-TWINTIGSTE_HOOFDSTUK">EEN-EN-TWINTIGSTE HOOFDSTUK.</a><br />

<small>Het avondschot is gevallen.</small></h2>


<p>De Duinkerker kapers maakten de zee zeer onveilig en
brachten in ’s Lands vergaderzaal menigmaal de gemoederen
in beweging.</p>

<p>„Weet ge het al, dat de Duinkerkers weer twee rijkgeladen
Oost-Indie-vaarders prijsgemaakt hebben?” klonk de vraag
van een der Edel Mogende Heeren aan een ander lid.</p>

<p>„Schande genoeg voor een land, dat in het verre Oosten
en Westen den Spanjaarden de wet voorschrijft, en de zee,
die zijne stranden bespoelt, door roovers onveilig doet maken,”
antwoordde een ander.</p>

<p>„Hei, hei, de Oost-Indische Compagnie is de Republiek
toch nog niet!”</p>

<p>„En de West-Indische ook niet; maar scheelt het veel?”</p>

<p>„Altijd genoeg om andere landen te doen begrijpen, dat
wij toch eigenlijk niet één zijn!”</p>

<p>„Wat zoudt ge dan willen?”</p>

<p>„Dat de Heeren Bewindhebbers der twee Compagnies de
handen in elkaâr sloegen, en die drieste roovers eens even
terecht zett’en!”</p>

<p>„Dat is het werk van ons, van de Regeering! En daarom
zou ik er vóór zijn, dat we instede van Admiraal Willem
van Nassau, Heer van de Lek, die onlangs bij de belegering
van Grol gesneuveld is, iemand anders benoemden!”</p>

<p>„We hebben er drie: Wymer van Berkheim; Willebrand
Kwast en Willem Melkman, dus keus genoeg!”</p>

<p>„Goed, dan moet er een van die drie tot Opperbevelhebber
benoemd worden!”</p>

<p>„Wien kiest ge?”</p>

<p>„Weet gij er een? Noem hem; ik zal hem ook kiezen!”</p>

<p>„Zoo lichtvaardig mag men over de algemeene landsbelangen
niet spreken. Ik weet inderdaad niet, wie de geschiktste van
die drie zou zijn. Wel weet ik iemand, die bij mij en velen<span class="pagenum"><a name="Page_229" id="Page_229">[229]</a></span>
mijner vrienden ver boven die drie staat! Als we dien konden
benoemen, dan konden we met onzen Admiraal voor den
dag komen.”</p>

<p>„Wie is dat?”</p>

<p>„Pieter Pieterszoon Heyn! Kent ge een’ beteren, zoo
noem hem!”</p>

<p>„Ik ken geen’ beteren. Wij, in Hollands achterhoek, bemoeien
ons veel minder met zeezaken, dan gijlieden in
Amsterdam, Rotterdam, Dordrecht en Den Haag! Welk belang
hebben wij er bij? Maar daarover is al zooveel gekibbeld, en
het hielp niet. Ik zwijg er dus over. Maar wat ik wel van
Piet Heyn weet, is, dat hij tegenwoordig op zijne lauweren
rust, en dat hij voor de betrekking van Luitenant-Admiraal
bij de West-Indische Compagnie bedankt heeft!”</p>

<p>„Naar het algemeen verluidt, met reden, maar dat is nog
geen bewijs, dat hij bedanken zal, als wij hem aanbieden de
plaats van Heer Willem van Nassau te willen vervullen, niet
in dienst van de eene of andere Compagnie, maar rechtstreeks
in dien van Holland!”</p>

<p>„Nu, als gijlieden meent, dat we het zonder Admiraal niet
af kunnen, stel hem dan aan de Vergadering voor; ik zal
hem mijne stem geven!”</p>

<p>Dit geschiedde, en Piet Heyn werd in de Vergadering der
Staten van Holland benoemd tot Luitenant-Admiraal, in plaats
van Heer Willem van Nassau.</p>

<p>In een gemakkelijk huiskleed zat Piet Heyn recht gezellig
te keuvelen met Annetje en zijne Moeder, die eens voor een
paar dagen overgekomen was om het huis te zien, toen de
meid binnenkwam en zeide, dat er drie Heeren waren om
den Admiraal te spreken.</p>

<p>„Laat ze binnenkomen, Mientje! Neen, blijf zitten, Moeder!
Ik geloof niet, dat de Heeren een afzonderlijk onderhoud met
mij begeeren zullen!”</p>

<p>Moeder bleef zitten en keek onrustig naar de deur.</p>

<p>Het was, alsof zij gevoelde, dat men Piet alweer aan vrouw
en Moeder kwam ontnemen.</p>

<p><span class="pagenum"><a name="Page_230" id="Page_230">[230]</a></span></p>

<p>„Wel, Heeren, komt binnen en neemt plaats,” riep Piet
Heyn den binnenkomenden hartelijk toe. „De Admiraal in
ruste geniet van het huiselijk leven. Vrouw, haal eens wat
bier! De Heeren zullen misschien wel wat willen gebruiken!”</p>

<p>„Gaarne! We komen zoo uit Den Haag en lusten wel een’
dronk! Maar eerst onze boodschap. We zijn Leden van de
Edel Mogende Heeren van Holland en in hare vergadering
van heden hebben ze ons vereerd met eene gewichtige boodschap
aan u!”</p>

<p>„Zoo, Edel Mogenden, mag ik ook weten welke die boodschap
is?”</p>

<p>„Wel zeker! Gij zijt heden benoemd tot Luitenant-Admiraal
van Holland, in plaats van Heer Willem van Nassau, die
onlangs bij het beleg van Grol gesneuveld is!”</p>

<p>„Ei, en is er op het oogenblik wat te doen? Is er soms
eenig gevaar?”</p>

<p>„Gevaar nu juist niet. Maar de Duinkerker kapers maken
het wel wat bont!”</p>

<p>Piet Heyn glimlachte even en merkte aan: „Toch zoo erg
niet, als de Nederlandsche kapers in de baai van Matanzas,
zou Witte Cornelisz. de With zeggen!”</p>

<p>„Kapitein De With is een lomperd, die evenveel ontzag
voor ons Edel Mogenden, als voor kale bedelaars heeft. Hij
is nu gelukkig voor een’ langen tijd het zeegat uit! Een
lastig mensch,” merkte een der Heeren aan.</p>

<p>„Och, Edel Mogende, wat zal ik u zeggen? Toen ik nog ter
koopvaardij voer, had ik een’ grooten hond, dien iedereen
lastig noemde, omdat hij wel eens beet. Voor mij was hij
niet lastig, integendeel, hij was gehoorzaam en trouw; ik
hield veel van hem. Zoo is het met Kapitein De With ook.
Als ge hem tevriend houdt, Heeren, dan zal hij u met zijn
leven dienen!”</p>

<p>„Wij houden niet van vleien,” sprak de jongste der Heeren.</p>

<p>„Neemt het mij niet kwalijk, Edel Mogende, maar met
vleien moet ge ook niet bij hem aankomen. Hij is een man
uit één stuk, die weet, dat hij wat waard is!”</p>

<p><span class="pagenum"><a name="Page_231" id="Page_231">[231]</a></span></p>

<p>„Mij dunkt, dat dit laatste juist niet in zijn voordeel spreekt.
Dat is verwaandheid.”</p>

<p>„Ik houd het er voor, dat gij u vergist, Heeren! Iemand,
die zichzelf niet acht, is tot alle lage handelingen in staat.
Hij kan verrader en moordenaar worden, al wat ge van hem
maken wilt! Maar dat tot daartoe! Waarom benoemt gij niet
Willem Melkman, Wijmer van Berkheim of Hillebrand Kwast?”</p>

<p>Thans sprak hij, die bijzonder deftig was en tot nu nog
geen’ mond open gedaan had: „Wat zijn Willem Melkman,
Wijmer van Berkheim of Hillebrand Kwast, vergeleken bij u,
veroveraar der Nieuwe Wereld, die de macht des Spaanschen
Konings geknot hebt door de schatten van Peru en Terra
Firma uit zijne in onze handen over te brengen?”</p>

<p>„Ei, hoort nu eens aan,” viel Piet Heyn in. „Uw mede-afgevaardigde
heeft gezegd, dat vleien zijne manier niet is,
en u doet meer. Gij begint me te bewierooken in eene taal,
die mij inderdaad allesbehalve aangenaam in de ooren klinkt,
Edel Mogende!”</p>

<p>„Ge zult ons toch moeten toegeven, Admiraal, dat uw
naam alleen eene halve vloot waard is. Door het nemen der
Zilvervloot toch....”</p>

<p>„Och, zwijg, wat ik u bidden mag van die Zilvervloot, die
mij aan het baantje van Roover-kapitein ter zee doet denken.
Wilt ge mij zoo prijzen, dat ik niet schaamrood word, noem
dan de Allerheiligen-baai, daar heb ik wat gedaan, waarop
ik trotsch mag zijn!”</p>

<p>„Nu, nu,” hernam de eerste spreker, „laten we hierover
niet twisten. Zeg ons liever, Admiraal, of ge de eervolle
benoeming aanneemt!”</p>

<p>Piet Heyn zag vrouw en Moeder maar niet aan. Hij wist
wel wat er in hare blikken zou te lezen zijn. Hij bleef dus
de Heeren aanzien en zeide: „Nu, ik ben nog wel zoo oud
niet, doch ik heb lang genoeg een onrustig leven geleid om
thans op mijn gemak in den huiselijken kring te blijven.
Ik ben er echter van overtuigd, dat de Duinkerkers een
lesje verdiend hebben, en, omdat het nu niet zoo heel<span class="pagenum"><a name="Page_232" id="Page_232">[232]</a></span>
ver van honk is, neem ik voorloopig de benoeming aan!”</p>

<p>Moeder Heyn stond op en ging, gevolgd door Annetje, naar
eene andere kamer. Die vreemde Heeren behoefden niet te
zien, dat de tranen haar langs de wangen rolden, wijl hij,
de goede echtgenoot en brave zoon, alweer het woelige zeeleven
koos voor het gezellige, huiselijke leven, en dat nog
wel, waar hij nog niet eens uitgerust was van de vermoeienissen
van den laatsten zeetocht.</p>

<p>Een uur later waren de Heeren vertrokken en trad Piet
de kamer in, waar de beide vrouwen zaten.</p>

<p>„Waarom zijn de wangen zoo nat, vrouw? En bij u ook,
Moeder?” dus vroeg hij.</p>

<p>„Kind, kind,” zeide Moeder Heyn, in hevig gesnik uitbarstende,
„wie jaagt u toch telkens van de zijde uwer lieve
vrouw het huis uit en de zee op?”</p>

<p>Piet zweeg.</p>

<p>„Is er hier iets, dat niet naar uw’ zin is?”</p>

<p>„Neen, Moeder!”</p>

<p>„Doet Annetje niet al wat zij kan om u genoegen te geven?”</p>

<p>„Ik verlang het niet beter, Moeder!”</p>

<p>„Ben ik u dan soms in den weg? Kom ik misschien te
veel bij u aan huis?”</p>

<p>„Moeder!” riep Piet, terwijl zijne heldere oogen zich met
tranen vulden, „Moeder, hoe kunt ge dat vragen? Dat weet
ge immers wel beter!”</p>

<p>„Wat is het dán, jongen? Zie, gij kunt toch ruimschoots
leven ook zonder eenige betrekking! De honger, die harde
eischen stellen kan, kwelt u niet. Wat is het dan toch, jongen?”</p>

<p>„Och, zwijg, Moeder! Ik weet niet, wat het is. Altijd en
altijd klinkt daar eene stem in mijn binnenste: „Naar zee!
Naar zee!”&mdash;Als ik slaap, dan droom ik van de zee!&mdash;Als
ik waak, dan leef ik op de zee!&mdash;En de Heere vergeve
mij de zonden, maar als ik in de kerk ben, hoe schoon en
dierbaar Dominee Sprankhuysen dan ook preeken moge, het
overkomt mij vaak, dat ik onder de preek aan de zee denk.&mdash;In
de tonen van het orgel bromt het: „Naar zee!”&mdash;Door<span class="pagenum"><a name="Page_233" id="Page_233">[233]</a></span>
de boomen ruischt de wind: „Naar zee!”&mdash;In alles, alles hoor
ik: „Naar zee! Naar zee!”&mdash;Moeder, lieve, beste Moeder, goede
Annetje, ik kan niet voortdurend aan den wal blijven, ik
kan niet!”</p>

<p>„Piet,” hernam Moeder Heyn diep bewogen, „ik geloof u!
Ga dan naar zee, mijn jongen! Maar inmiddels zal ik den
Heere bidden, dat Hij uw harte naar den wal keere! Het is
de stem van den Booze, die u in zijne netten gevangen houdt!
Ga: Piet! Ik hoop, dat het de laatste maal moge zijn!”</p>

<p>„Moeder, Moeder, houd op!” riep opeens Annetje, „gij weet
niet wat gij wenscht! O, God, als eens een kogel hem het
leven ontnam, dan ware uw wensch ook vervuld, dan zou
het ook voor den laatsten keer zijn! Moeder, wensch wat
anders, wat anders, Moeder!”</p>

<p>„Stil, stil, Annetje!” sprak Piet Heyn en hij greep de hand
zijner vrouw. „Ons leven is in de hand des Heeren; zonder
Zijn’ heiligen wil wordt geen haar op ons hoofd gekrenkt!
Mocht ik komen te vallen, gij weet het, ons testament,
dat nog pas geleden veranderd is, berust in handen van
Notaris Jan Fransz. Bruyning tot Amsterdam. Het voegt
iederen mensch ten allen tijde bereid te zijn, het leven af
te leggen!”</p>

<p>„Waarheen zult gij gezonden worden, Piet?” vroeg Annetje
thans. „Ik heb niet alles verstaan, wat de Heeren zeiden.”</p>

<p>„Net ver weg, beste! Niet verder dan tot Duinkerken! Ik
twijfel niet of dat varkentje zal wel gauw gewasschen zijn.
In alle gevallen, nu ik in ’s Lands dienst ben, zal ik vaker
aan den wal zijn!”</p>

<p>Dit laatste: „vaker aan den wal” scheen Moeder en Annetje
troost te geven. Althans Moeder Heyn stond op en haar’ zoon
omhelzende, zei ze: „Kind, wees gerust! Gedurende uwe
afwezigheid zal ik mij gedragen als de Moeder van een’
zeeheld, van wien de geheele wereld gewaagt!”</p>

<p>„En ik zal mij gedragen als de vrouw van een’ liefhebber
van zijn Vaderland, Piet! Laat het nu uit zijn. Wanneer
vertrekt ge?”</p>

<p><span class="pagenum"><a name="Page_234" id="Page_234">[234]</a></span></p>

<p>„Denkelijk in het begin van Juni, vrouw! We hebben dus
nog een veertien dagen den tijd!”</p>

<p>Die veertien dagen werden bijna vier weken, want de
schepen, waarmede de tocht ondernomen moest worden, waren
nog niet klaar. Er ontbrak veel aan om in die dagen de
vloot van het Land goed te noemen.</p>

<p>Piet Heyn, dit vernemende, begaf zich naar Den Haag en
verscheen in de vergadering van de Staten van Holland.</p>

<p>„Hoe is het, Admiraal, nog niet uitgezeild?” vroeg een
der leden hem eenigszins uit de hoogte.</p>

<p>Piet Heyn fronste het voorhoofd en sprak: „Nog niet uitgezeild?
De Heeren duiden het mij niet ten kwade, als ik
hierop antwoord, dat er van geen uitzeilen sprake kan zijn. De
vloot van het Land verkeert in een’ deerlijken staat van verval!”</p>

<p>„Hei, hei, zacht wat, Admiraal! Dat ze niet is, zooals
ze wezen moet, ja, dat weten wij ook wel; maar, dat ze
zoo slecht is, als gij vermoedt, dat kunnen, ja, dat mogen
wij niet gelooven,” sprak een ander.</p>

<div class="figcenter">
<img src="images/illustration_22.jpg" width="550" alt="„Zóó wil ik geen Luitenant-Admiraal zijn!” (Bladz. 234)." />
<div class="caption">„Zóó wil ik geen Luitenant-Admiraal zijn!” (Bladz. 234).</div>
</div>

<p>„Schade genoeg, Edel Mogende! Maar dan moet ik u zeggen,
dat ik, als de vloot niet in een’ beteren toestand gebracht
wordt, mijne belofte intrek en de benoeming niet aanneem.
Zóó wil ik geen Luitenant-Admiraal zijn!”</p>

<p>„En wat zou er dan naar uwe meening moeten gedaan
worden?” klonk de vraag van den Voorzitter.</p>

<p>„Veel, Edel Mogende, veel, zeer veel!”</p>

<p>„Bepaal u dan tot zaken en zeg wat,” sprak de Raadpensionaris
barsch. „Zoo komen we niet verder.”</p>

<p>„Welnu, als gij mij daartoe dwingt, dan zal ik het u
zeggen: De krijgstucht is vervallen!”</p>

<p>„Gij hebt het in uwe macht die te herstellen!”</p>

<p>„Ja, met meer en uitgestrekter macht dan de vorige
Luitenant-Admiraals bezeten hebben!”</p>

<p>„Wat rekent gij tot die uitgestrekte macht?”</p>

<p>„Vooreerst deze. Zoo een Kapitein zijn’ plicht verzaakt,
dan moet de Admiraal hem kunnen afzetten en een’ anderen
in zijne plaats benoemen!”</p>

<p><span class="pagenum"><a name="Page_235" id="Page_235">[235]</a></span></p>

<p>„Dit wordt u toegestaan. Wat meer?”</p>

<p>„Vóór dezen waren er uitmuntende voorschriften en verordeningen
in gebruik; ze zijn in verval geraakt en moeten
opnieuw ingevoerd en gehandhaafd worden!”</p>

<p>„Hiertegen kan geenerlei bezwaar ingebracht worden, dunkt
me. Wat nog meer?”</p>

<p>„Tot hiertoe werden de schepen op eene zeer slechte manier
van levensmiddelen voorzien. Het gevolg hiervan is vaak
geweest, dat sommige bodems op zeer ongelegen tijden eene
haven moesten binnenloopen om levensvoorraad in te nemen!”</p>

<p>„Maar zeg mij, Admiraal, hoe komt het toch, dat gij dit
alles niet bedongen hebt, vóór gij de benoeming aannaamt?”
vroeg de Raadpensionaris.</p>

<p><span class="pagenum"><a name="Page_236" id="Page_236">[236]</a></span></p>

<p>„Ik wist het toen niet zóó goed, als ik het nu weet,
Mijnheer!”</p>

<p>„Ei, en wie heeft u dan van dat alles zoo goed op de
hoogte gebracht?”</p>

<p>„Om dat te weten te komen, heb ik niemand noodig. Als
een Admiraal dat alles niet onderzoeken kan, dan deugt hij
niet voor zijne betrekking!”</p>

<p>„Ik twijfel niet, of men zal u in alles terwille zijn. Van
avond nog zult ge hieromtrent het besluit der Edel Mogenden
vernemen,” sprak de Voorzitter.</p>

<p>„Het zal mij zeer aangenaam zijn, Edel Mogende! Maar ik
heb nóg meer te bedingen!”</p>

<p>„Wat! Nog al meer? Mij dunkt, dat gij veel noten op uw’
zang hebt, Admiraal!”</p>

<p>Piet Heyn fronste andermaal het hooge voorhoofd en zich
fier verheffende, sprak hij op kalmen, maar snijdenden toon:
„Dat vonden de Spanjaarden en Portugeezen in de Allerheiligen-baai
ook, Edel Mogende!”</p>

<p>Een onderdrukt getrappel met de voeten werd gehoord, en
menigeen knikte den Admiraal goedkeurend toe. De ondervrager
zag zich dus genoodzaakt zijn’ toon wat lager te
stemmen. Hij voelde, dat hij valsch speelde, en daarom zeide
hij wat minder kort: „Ik wilde u niet beleedigen, Admiraal!
Mag ik weten, wat u dan nog heeft?”</p>

<p>„De soldijen der matrozen zijn te laag en worden niet
geregeld uitbetaald. Het gevolg hiervan is, dat men alleen
het uitschot van de Oost- en West-Indische Compagnie op de
vloot krijgt. Een Admiraal moet op zijn volk kunnen vertrouwen!”</p>

<p>„Dit laatste ontstond meer uit den berooiden toestand van
’s Lands kas. Hierin is in den laatsten tijd eene kleine verandering
te goede gekomen. Wij hopen, dat die gunstiger
toestand zal blijven voortduren, en dan vervalt vanzelf uwe
laatste zwarigheid. Nu hadt ge toch zeker niets meer?”</p>

<p>„Het spijt mij, als het u tegenvalt, zoo ik ja zeg; maar
nu ik a, b en c heb gezegd, wil ik uitspreken, al kwam ik<span class="pagenum"><a name="Page_237" id="Page_237">[237]</a></span>
tot z. Ik sta er op, dat iedere Kapitein eene instructie hebbe,
opdat er meerdere overeenstemming besta omtrent het handhaven
der orde. Verder wenschte ik wel, dat er schrijvers
benoemd werden om op elk schip de dag-registers goed bij
te houden, rollen te maken, scheepslijsten te vervaardigen
en het uitbetalen van het scheepsvolk te regelen. Dan wenschte
ik ook nog door eene wet bepaald te zien, dat het recht van
voetspoelen op strenge straffe verboden wordt. Den vijand
moet men eeren, als hij zich manhaftig verdedigt!”</p>

<p>Hier zweeg Piet Heyn.</p>

<p>„Hebt ge nu alles gezegd, Admiraal?” werd er gevraagd.</p>

<p>„Zoo omtrent, Edel Mogende! Later kunnen we zien, of
er nog meer gebreken zijn. Want meent niet, Edel Mogenden,
dat ik alleen om de voordeelen, die aan het Admiraalschap
verbonden zijn, de eervolle benoeming heb aangenomen. Ik
heb dat gedaan tegen den zin van mijne goede vrouw en
mijne lieve Moeder, omdat ik mijn Vaderland liefheb. En
zooveel Latijn heb ik van mijn’ goeden Meester Zegers nog
geleerd, dat ik mijne zinspreuk: <span lang="la" xml:lang="la">„Argentum aura, utrumque
virtuti cedit”</span> verdietschen kan in deze woorden: „Zilver
is geringer dan goud; maar beide moeten voor de deugd
wijken!”</p>

<p>„Wij danken u, Admiraal,” sprak thans de Voorzitter. „Wij
beloven u van avond nog antwoord te zullen zenden!”</p>

<p>Piet Heyn ging heen, en waren enkele Heeren ook wel
een weinig gebelgd over den stouten toon, dien Piet Heyn
deed hooren, Zijne Excellentie Prins Frederik Hendrik stelde
den ronden zeeman volkomen in het gelijk, en wist te
bewerken, dat hem in alles zijn’ zin gegeven werd.</p>

<p>Nu nam Piet Heyn de benoeming ook terstond en voorgoed
aan en stak veertien dagen later in zee.</p>

<p>Te Duinkerken aangekomen begon hij dadelijk de haven
in te sluiten, doch door de duisternis van den nacht begunstigd,
wisten drie groote kaperschepen buiten te geraken.
Niet zoodra echter had Piet Heyn dat ontdekt, of hij zette
hen na en plaatste zich tusschen de twee schepen van den<span class="pagenum"><a name="Page_238" id="Page_238">[238]</a></span>
vijand. In een oogenblik was het gevecht aan den gang, doch
de Duinkerkers, bevreesd dat Piet Heyn, zoo hij overwinnaar
werd, ook op hen het recht van voetspoelen zou uitoefenen,
vochten als leeuwen en lieten geen enkel schot onbeantwoord.</p>

<p>„Geef u niet zoo bloot, Admiraal,” sprak Marten Harpertsz.
Tromp, die Kapitein op het Admiraalsschip was.</p>

<p>„Ik moet toch in het rond zien om het gevecht te besturen,
Kapitein,” luidde het antwoord.</p>

<p>„Dat weet ik, Admiraal, maar gij geeft u te veel bloot!”</p>

<p>Pas waren deze woorden gesproken of een kogel trof Piet
Heyn even beneden den linkerschouder; hij stortte neer en
stamelde nog even: „Vaar-wel, Tromp! houd&mdash;m&mdash;moed!”</p>

<p>Piet Heyn was niet meer.</p>

<p>Dit noodlottig schot viel den twintigsten Juni van het
jaar 1629.</p>

<p>Vreeselijk was de woede van het scheepsvolk toen het
zijn’ dapperen Admiraal zag vallen.</p>

<p>Tromp had hun bevolen: „Laat de andere schepen niet
bemerken, wat er gebeurd is. Houdt u of onze Admiraal u
nog door woord en daad aanvuurt! Houdt moed, jongens! Er
flink op los gebrand! Den dood van den gevallene moet op
den vijand zeventig maal zevenmaal gewroken worden!”</p>

<p>De schepen van den vijandelijken Admiraal en Schout-bij-nacht
werden geënterd en bijna de geheele bemanning werd
doodgeschoten of neergesabeld.</p>

<p>Zoodra Michiel Rombouts, de Vice-Admiraal der Duinkerkers,
dit zag, zocht hij zijn heil in de vlucht. Dit mocht hem
evenwel niet baten. Hij werd achterhaald en moest na een
fel gevecht zich overgeven.</p>

<p>Duinkerken was gestraft; maar het verlies, dat Nederland
door deze overwinning leed, woog niet op tegen de voordeelen,
die er uit voortvloeiden.</p>

<p>Zoodra men hier te lande den dood van den grooten held
vernam, was de verslagenheid algemeen.</p>

<p>En wie er het meest leden?</p>

<p><span class="pagenum"><a name="Page_239" id="Page_239">[239]</a></span></p>

<p>Och, is dat geen vragen naar den bekenden weg?</p>

<p>Zoodra Moeder Heyn den dood van haar’ Piet, haar’ lieveling,
vernam, begaf de stok-oude vrouw zich naar Delft,
wierp zich in de armen van hare schoondochter en zeide
onder bange snikken: „Piet is toch voor den laatsten keer naar
zee geweest, Annetje! De Heere deed, wat goed was in Zijne
oogen!”</p>

<p>Den vierden Juli werd het lijk van den gevierden en dapperen
Admiraal met ongemeene pracht te Delft begraven.</p>

<p>Vóór het lijk gingen twee vaandels burgers in diepen rouw.
Over hunne kolders hingen zwarte banden, de vaandels waren
met zwarte linten opgebonden, de trommels met zwart laken
bekleed en de pieken werden sleepende, de musketten onder
den arm gedragen.</p>

<div class="figcenter">
<img src="images/illustration_23.jpg" width="550" alt="De lijkkist, gedekt met een zwart kleed. (Bladz. 239)." />
<div class="caption">De lijkkist, gedekt met een zwart kleed. (Bladz. 239).</div>
</div>

<p>Hierop volgden Kapiteins ter zee, die de wapenen van den
gesneuvelden held droegen, en onmiddellijk hierop volgde de
lijkkist, gedekt met een zwart kleed, welks slippen mede<span class="pagenum"><a name="Page_240" id="Page_240">[240]</a></span>
door Kapiteins ter zee gedragen werden. Achter het lijk ging,
als naaste bloedverwant, het zoontje van eene zuster zijner
vrouw. Zijne broeders leefden denkelijk dus niet meer, of
bevonden zich elders. Enkele verre bloedverwanten, die achter
het knaapje liepen, werden gevolgd door Bewindhebbers van
de Oost- en West-Indische Compagnie, Gedeputeerden der
Admiraliteit en andere voorname personen. In het geheel
bestond de stoet uit meer dan duizend menschen.</p>

<p>Hij werd in de Oude Kerk begraven en later werd er op
’s Lands kosten eene prachtige graftombe voor hem opgericht.</p>

<hr class="tb" />

<p>Eene week na de begrafenis traden twee zeelieden in diepen
rouw de Oude Kerk binnen.</p>

<p>„Hier ligt hij, Blokmaker,” sprak de oudste, terwijl dikke
tranen langs zijne perkamentachtige wangen vloeiden. „Zijn
avondschot is gevallen!”</p>

<p>„Mijn Admiraal slaapt, Marten! En ik heb zijne oogen niet
toegedrukt. Dat we beiden nu juist er niet bij waren, na zóó
lang samen te zijn geweest!”</p>

<p>„Ja, vriend, ik geloof, dat ik dit verlies niet lang overleven
zal. Zijn avondschot zal spoedig door het mijne gevolgd
worden!”</p>

<p>„En nu mijn Admiraal slaapt, wordt het waken mij lastig!
Kom, ga mee, Marten, en laten we samen het zeeleven
vaarwel zeggen, en als goede vrienden samenwonen! Wij
zijn zuinig geweest; we kunnen het wel tot ons eindje
brengen!”</p>

<p>„Stil, Willem, stil! Als hij, die hier onder ligt, dit hoorde,
hoe hij zeggen zou: „Wreekt mijn’ dood en treurt niet!”
Neen, zoolang ik nog kracht in mijne oude knuisten heb,
zoolang ik mijne beenen nog gebruiken kan om te loopen,
zoolang de Edel Mogenden meenen, dat ik den kost waard
ben, zoolang wil ik het Vaderland mijne krachten wijden!
En gij?”</p>

<p>„Waar gij heengaat, Marten, daar ga ik ook heen! Wij
zijn één. Wij verlaten elkander niet!”</p>

<p><span class="pagenum"><a name="Page_241" id="Page_241">[241]</a></span></p>

<p>„Is dat je laatste woord? Is dat oprecht gemeend?”</p>

<p>„Mijn laatste woord en oprecht gemeend, Marten! Ik geloof
toch ook, dat we te lang gevaren hebben om het op den duur
aan den wal te kunnen vinden. Dat was ook zoo met onzen
Admiraal, en ik weet het van zijne vrouw zelve, dat hij
alleen om haar en zijne oude Moeder pleizier te doen wel
aan den wal gebleven zou zijn, als hij den drang naar het
ruime sop maar had kunnen weerstaan. Maar hij kon niet.
Met de wijde zee in zijn hoofd stond hij op, liep hij den
heelen dag rond, ging hij des avonds naar bed en droomde
hij des nachts. De zee was zijn alles, zij was zijn element.”</p>

<p>„Ze is ook het onze, Kapitein!”</p>

<p>„Niet zoo deftig! Onder ons zijn we jij en jou, Willem en
Marten. Blijve dat zoo! Maar wat nu?”</p>

<p>„Wat nu? Wel, veeg weg die waterlanders! Houd-je ferm!
Wij gaan weer op ons oud schip, dat te Rotterdam op ons
wacht!”</p>

<p>Na dit gezegd te hebben keerde hij zich nogmaals naar
het graf van Piet Heyn en stamelde, alsof het een gebed was:
„Wel te rusten, maat! Slaap zacht onder uw steenen dek!”</p>

<p>„Slaap zacht!” sprak Blokmaker zijn’ vriend na en diep
geroerd gingen beiden de kerk uit.</p>

<p>Twee jaren later viel in het zeegevecht op „Het Slaak”
voor Marten het avondschot. Voor Blokmaker viel het eerst
in 1639 bij Duins.</p>

<hr class="chap" />

<p><span class="pagenum"><a name="Page_242" id="Page_242">[242]</a></span></p>




<h2><a name="BESLUIT" id="BESLUIT">BESLUIT.</a></h2>


<p>In den nacht tusschen den achtsten en negenden Januari
1868 had het sterk gesneeuwd. Drie mannen, inwoners van
Delftshaven, waren eensklaps op het denkbeeld gekomen om
in het Plantsoen, recht vóór de Kerkstraat, eene sneeuwpop
te maken. Het was maar eene gewone aardigheid, doch toen
men het voetstuk ter hoogte van anderhalven Meter, neergezet
had, begon men er een beeld op te plaatsen, en dat
beeld stelde nu eens niemand minder voor, dan den beroemden
Delftshavenaar, Pieter Pieterszoon Heyn. De kop was
zelfs voortreffelijk geslaagd, en wie ooit eene beeltenis van
den dapperen Admiraal gezien had, herkende terstond in dat
aangezicht het mannelijk gelaat van onzen Piet Heyn.</p>

<p>Nauwelijks was men dan ook des morgens ontwaakt of de
een riep den ander toe: „Zeg, heb-je Piet Heyn al gezien?”</p>

<p>„Piet Heyn? Wat bedoel-je toch?”</p>

<p>„Wel, zijn standbeeld in sneeuw. Het staat in het Plantsoen
tegenover de Kerkstraat!”</p>

<p>„Gunst, neen, hoe kan ik dat weten? Hebt jij het gezien?”</p>

<p>„Ja, ik kom er juist vandaan! Het is keurig mooi!”</p>

<p>Langzamerhand begon men het beeld met vlaggen te omringen
en iedereen was er mee ingenomen.</p>

<p>Op het voetstuk las men het volgende versje:</p>

<div class="poem"><div class="stanza">
<span class="i0">„De groote held Piet Heyn<br /></span>
<span class="i0">Wil altijd needrig zijn,<br /></span>
<span class="i0">En niet als zijn gelijken,<br /></span>
<span class="i0">In marmer of metaal.<br /></span>
<span class="i0">Met vorstelijke praal<br /></span>
<span class="i0">Op markt of plein staan prijken.<br /></span>
</div><div class="stanza">
<span class="i0">De roem van dezen held,<br /></span>
<span class="i0">Ofschoon hier min geteld,<br /></span>
<span class="i0">Zal nimmer toch verkwijnen;<br /></span>
<span class="i0">Al moog’, nà korten tijd,<br /></span>
<span class="i0">Dit beeld aan hem gewijd,<br /></span>
<span class="i0">Ook door de zon verdwijnen!”<br /></span>
</div></div>
<p><span class="pagenum"><a name="Page_243" id="Page_243">[243]</a></span></p>
<p>Des avonds was het feest daar in den omtrek. Men maakte
er muziek, en verlichtte het beeld à giorno, dat is: eene
verlichting met gekleurde papieren lantaarns. De volgende
dagen kwam men van Rotterdam en Schiedam in menigte
om het sneeuwen standbeeld te zien, en zeker zou het aantal
bezoekers nog veel grooter geweest zijn, als niet vijf dagen
later de dooi ingevallen was en het beeld daardoor verdween.
Toen liet iemand, die zich alleen met eene R onderteekende,
het volgende versje verspreiden:</p>

<div class="poem"><div class="stanza">
<span class="i0">„Ach, wáár is Piet Heyn gebleven?<br /></span>
<span class="i0">Stond hij daar niet in ’t Plantsoen,<br /></span>
<span class="i0">Neêrlands zeeheld, fier en koen?<br /></span>
<span class="i0">Moest hij nu alweder sneven?<br /></span>
<span class="i0">Ja, maar niet door ’s vijands lood;<br /></span>
<span class="i0">Thans stierf hij een zachter dood.<br /></span>
</div><div class="stanza">
<span class="i0">Tweemaal is hij dus verschenen;<br /></span>
<span class="i0">Maar komt Piet ten derden maal,<br /></span>
<span class="i0">Dan in ’t harnas, dan in ’t staal;<br /></span>
<span class="i0">Stevig op zijn visschersbeenen;<br /></span>
<span class="i0">Dan als vlootvoogd, wijs en stout,<br /></span>
<span class="i0">Groet hij ons dan, minder koud.<br /></span>
</div><div class="stanza">
<span class="i0">O, dan wordt hij warm door ’t schallen<br /></span>
<span class="i0">Van zijn dankbaar, edel kroost,<br /></span>
<span class="i0">Dat rondom zijn Eerzuil poost;<br /></span>
<span class="i0">Ja, dan rijst van duizendtallen<br /></span>
<span class="i0">Lof en dank tot God, die leeft,<br /></span>
<span class="i0">Die, als ’t nijpt, ons Helden geeft!”<br /></span>
</div></div>

<p>Na het lezen van dit versje begon men weer eens te denken
aan de „Piet-Heyns-pijpen-rookerij” van 1828. Toen toch hadden
eenige heeren zich vereenigd om op den tweehonderdsten
gedenkdag van het nemen der Zilvervloot, een gedenkteeken
ter eere van Piet Heyn op te richten. Men had berekend,
dat een en ander vijfduizend gulden kosten zou en er kwam
nauwlijks vijftienhonderd gulden in. De tijdsomstandigheden
waren dan ook niet zoo heel gunstig. Het gevolg hiervan
was, dat de geheele feestviering op niet veel meer dan op
niemendal uitliep. Men stelde zich tevreden met een vermaak, dat<span class="pagenum"><a name="Page_244" id="Page_244">[244]</a></span>
bijna alleen door Hollanders kan gesmaakt worden. Een ondernemend
pijpen-fabrikant te Gouda liet voor deze gelegenheid eene
bijzondere soort van pijpen maken, waarop zoo goed en zoo kwaad
dit ging, het beeld van Piet Heyn, een schip en het wapen van
Delftshaven afgebeeld waren. Ook droegen ze het jaartal 1828.
En uit deze pijpen rookende, vierden onze goede Hollanders
het tweehonderdjarige feest van Piet Heyns meest bekende daad.</p>

<p>Ja, van zijne meest bekende daad. Men weet van Piet
Heyn, dat hij de Zilvervloot won en een’ kleinen naam had,
veel meer niet! Maar, dat hij door zijne verstandige bepalingen,
besluiten en voorwaarden aan de Regeering, gedurende
den korten tijd, dat hij in dienst van Holland was, den grondslag
gelegd heeft van Neerlands macht ter zee, dat weet
men zoo niet, ja, velen weten er niemendal van. En toch,
die bepalingen, voorwaarden en instellingen behooren tot de
voornaamste van zijne daden! Zijn wapenroem, als dapper
Vlootvoogd, staat er naast; maar het nemen van de Zilvervloot
moet wel het laatst genoemd worden. Hij zelf getuigde
er immers van, dat hij er weinig voor gedaan had? En als
ge dit verhaal tot het einde gelezen hebt, zult ge ook moeten
zeggen: „Dat nemen van de Zilvervloot was meer geluk dan
wijsheid! De stroom, die Piet Heyn tegen zijn’ zin ophield,
was de onmiddellijke oorzaak, dat er ruim elf millioen gulden
aan buit in het land kon gebracht worden.”</p>

<p>In 1870 evenwel werd er, als een gevolg van de beweging,
door het sneeuwen standbeeld ontstaan, door de ijverige bemoeiingen
van den toenmaligen Burgemeester van Delftshaven,
den Heer J. W. Rösener Manz, en eenige andere Heeren, een
standbeeld van den held, uit Udelsfangersteen gehouwen,
opgericht. Het beeld stelt den Admiraal voor op het oogenblik,
dat hij het teeken geeft tot het voor hem zoo noodlottig
gevecht tegen de Duinkerker kapers. Bij de onthulling,
die plaats greep den zeventienden October van het genoemde
jaar, waren Z. M. de Koning en Z. K. H. Prins Hendrik
tegenwoordig, een bewijs, dat de zonen uit het Huis van
Oranje één zijn met het Nederlandsche volk.</p>

<p><span class="pagenum"><a name="Page_245" id="Page_245">[245]</a></span></p>

<p>Gaarne zou ik hier ook, naast den naam van den Heer
J. W. Rösener Manz, nog vele namen afschrijven van mannen
die al gedaan hebben, wat in hun vermogen was, om een
beeld voor onzen held te doen verrijzen, of die met al hunne
krachten medegewerkt hebben om den beroemden Admiraal
te verheerlijken. Er zouden dan echter zooveel namen genoemd
moeten worden, dat ge er zeker in verwarren zoudt. Misschien
ook zoudt ge zeggen: „Wat hebben we er aan? We kennen
die menschen toch niet!” En daarom ook laat ik het na.
Maar één naam moet ik u toch noemen.</p>

<p>De goede Meester Jacob Zegers heeft zeker nooit gedacht,
dat de eenvoudige visschersknaap, die bij hem het A B C
leerde, eenmaal zulk een beroemd man zou worden. Maar
heeft hij hiervan mogelijk wel eens gedroomd, dan zal hij er
toch nooit aan gedacht hebben, dat meer dan tweehonderdvijftig
jaar later, een zijner opvolgers, een lied zou dichten,
dat door den heer C. C. A. De Vliegh op muziek gebracht,
uitgevoerd zou worden bij de oprichting van het standbeeld
van zijn’ woeligen leerling! Dat deed de Heer F. Bezemer,
toen Hoofd eener openbare school te Delftshaven, dat tegenwoordig
een deel uitmaakt van de gemeente Rotterdam.
Hier is het.</p>

<div class="poem"><div class="stanza">
<span class="i0">„Heft aan! heft aan! een lied ter eere<br /></span>
<span class="i2">Van Hollandsch meest bekenden held,<br /></span>
<span class="i0">Wiens roem der dicht’ren lier besnaarde,<br /></span>
<span class="i2">Dien iedre kindermond vermeldt.<br /></span>
<span class="i0">Een schrik der zee, des Spanjaards vreeze,<br /></span>
<span class="i2">Waar plicht hem riep, ten strijd gereed,<br /></span>
<span class="i0">Wiens naam alleen den vijand vlieden<br /></span>
<span class="i2">En Spanje’s vorsten siddren deed.<br /></span>
</div><div class="stanza">
<span class="i0">Daar rijst zijn beeld, nabij de stede,<br /></span>
<span class="i2">Waar eens zijn schamel kluiske stond,<br /></span>
<span class="i0">Om aan den nazaat te verkonden,<br /></span>
<span class="i2">Hoe deugd en moed zijn loon hier vond.<br /></span>
<span class="i0">Een zoon uit ’t volk, heel ’t land ten zegen,<br /></span>
<span class="i2">Niet door de schatten, die hij bracht,<br /></span>
<span class="i0">Maar door zijn voorbeeld, dat blijft spreken<br /></span>
<span class="i2">Van burgertrouw en heldenkracht.<br /></span><span class="pagenum"><a name="Page_246" id="Page_246">[246]</a></span>
</div><div class="stanza">
<span class="i0">Hoezee! het Vaderland ter eere,<br /></span>
<span class="i2">Dat zulk een held, als zoon begroet,<br /></span>
<span class="i0">En eeuwen na zijn roemrijk sneven<br /></span>
<span class="i2">Hem nog een eerzuil rijzen doet.<br /></span>
<span class="i0">Het blijve ons lief in Nassau’s hoede,<br /></span>
<span class="i2">Het vinde ons wakker in den nood,<br /></span>
<span class="i0">Om, mocht een vijand het belagen,<br /></span>
<span class="i2">Als Heyn te strijden tot den dood.<br /></span>
</div><div class="stanza">
<span class="i0">Wilhelmus van Nassouwen<br /></span>
<span class="i2">Was onzer Vaad’ren zang,<br /></span>
<span class="i0">Het strijdlied onzer dapp’ren<br /></span>
<span class="i2">Trots elken vreemden dwang,<br /></span>
<span class="i0">Het zegelied te velde<br /></span>
<span class="i2">Zoowel als op de Zee,<br /></span>
<span class="i0">Weerkaatste ’t Hollands glorie<br /></span>
<span class="i2">Tot aan de verste reê.<br /></span>
</div><div class="stanza">
<span class="i0">Wilhelmus van Nassouwen<br /></span>
<span class="i2">Is nog het Neêrlandsch lied,<br /></span>
<span class="i0">Wien heugt, waar hij ’t hoort schallen,<br /></span>
<span class="i2">Der Vaad’ren grootheid niet?<br /></span>
<span class="i0">Zoo was en zij ’t voor immer<br /></span>
<span class="i2">Een lied der Profecy:<br /></span>
<span class="i0">Ook Neêrland, groot door deugden,<br /></span>
<span class="i2">En met Oranje, vrij!”<br /></span>
</div></div>

<p>Blijve dat zoo door alle tijden heen: ons Land zal er wèl
bij varen.</p>

<p>Maar om dat zóó te doen blijven, is het noodig, dat ge in
de geschiedenis van uw Land geen vreemdeling zijt. Een
volk, dat de geschiedenis van zijne wording, van zijn’ strijd,
van zijn lief, van zijn leed niet acht, is rijp om door den
eersten den besten overweldiger te worden ingelijfd. Maar
een volk, dat uit de lange geschiedenis van zijn voorgeslacht
zichzelf, als het ware, ziet geboren worden, zulk een volk
blijft vrij en geen macht ter wereld kan het, na het overweldigd
te hebben, op den duur in haar geweld houden: het
worstelt zich los en maakt zich onafhankelijk van elke
vreemde overheersching!</p>

<p>Jong- en Oud Nederland, weest gij dat laatste volk!</p>

<hr class="chap" />

<p><span class="pagenum"><a name="Page_247" id="Page_247">[247]</a></span></p>




<h2><a name="HISTORISCHE_VERHALEN" id="HISTORISCHE_VERHALEN">HISTORISCHE VERHALEN</a></h2>


<p class="center">DOOR</p>

<p class="center">P. LOUWERSE.</p>

<p class="center">Geïllustreerd met 4 gekleurde platen.</p>

<p class="center"><b>Prijs, gebonden in rood linnen band ƒ 1.20; ingenaaid, ƒ 0.90 per deel</b>.</p>


<blockquote>

<p><b>Vlissingen in 1572</b>, of „Oog om oog en tand om tand”. Geschiedk. verhaal.
3<sup>e</sup> dr.</p>

<p><b>De Schippersjongen</b>, of Leiden in strijd en nood. Geschiedk. verh. 3<sup>e</sup> dr.</p>

<p><b>Hoe Willem advocaat werd</b>, of Hugo de Groot en zijn tijd. 2<sup>e</sup> dr.</p>

<p><b>Mannen van sta-vast</b> of de O. I. Compagnie onder J. P. Coen. 3<sup>e</sup> dr.</p>

<p><b>De vaandrig van Frederik Hendrik</b> of de Nederlandsche republiek in 1629.
2<sup>e</sup> druk.</p>

<p><b>Bestevaêr Tromp.</b> Hoe de Vereenigde Provinciën eene zeemogendheid
werden. 3<sup>e</sup> dr.</p>

<p><b>Toch Oranje boven!</b> of Willem Hendrik, Prins van Oranje-Nassau van
1650 tot 1672. 2<sup>e</sup> dr.</p>

<p><b>Worstelen en ontkomen</b>, of de eerste jaren van het Stadhouderschap van
Willem III, Prins van Oranje. 2<sup>e</sup> dr.</p>

<p><b>Janmaat in de Oost</b>, of vestiging van het Nederl. gezag op Celebes. 2<sup>e</sup> dr.</p>

<p><b>Krijgsman en koopman</b> of hoe het eiland Formosa voor de O.-I. Compagnie
verloren ging. 2<sup>e</sup> dr.</p></blockquote>


<h3><a name="NIEUWE_VERHALEN" id="NIEUWE_VERHALEN">NIEUWE SERIE.</a></h3>

<p class="center"><b>Geïllustreerd met 20 reproductiën naar teekeningen van A. Ronner.</b></p>

<p class="center"><b>Prijs, gebonden in Chromoband ƒ 1.60; ingenaaid, ƒ 1.25 per deel.</b></p>

<blockquote>

<p><b>Vlissinger Michiel</b>, of Neerlands glorie op zee. 3<sup>e</sup> dr.</p>

<p><b>Een Delftshavensche kwajongen</b>, of het leven van Luitenant-Admiraal Piet
Heyn. 3<sup>e</sup> dr.</p></blockquote>

<div>*** END OF THE PROJECT GUTENBERG EBOOK 43560 ***</div>
</body>
</html>
